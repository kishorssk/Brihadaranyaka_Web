<!DOCTYPE html >
<html xmlns="http://www.w3.org/1999/xhtml">
<head>

<meta http-equiv="Content-Type" content="text/html; charset=UTF-8">
<title> बृहदारण्यकोपनिषद्भाष्यवार्तिकम् </title>

<link rel="stylesheet" href="keyboard.css">
<link rel="stylesheet" href="loadfont.css">

<!-- Bootstrap links -->
<link rel="stylesheet" href="bootstrap-3.3.5-dist/css/bootstrap.css">
<link rel="stylesheet" href="bootstrap-3.3.5-dist/css/bootstrap.min.css">
<link rel="stylesheet" href="style.css">
<!-- Sidebar Menu -->
<link rel="stylesheet" type="text/css" href="https://cdnjs.cloudflare.com/ajax/libs/normalize/3.0.3/normalize.min.css">
<link rel="stylesheet" type="text/css" href="assets/style.css">
</head>

<body>
	<span>
		<div class="header_top">  
			<div class="col-xs-1">
				<a href="index.html"><span class="glyphicon glyphicon-home" title="Home"></span></a>
			</div>
		श्रीमत्सुरेश्वराचार्यविरचितं बृहदारण्यकोपनिषद्भाष्यवार्तिकम् । 
		</div>
		<div class="row">
			<div class="col-xs-12" id="index">
				<div class="chapter" type="adhyaya" id="BRVS_C05">
					<div class="ch_name"> ॥ पञ्चमोऽध्यायः॥ </div>
	<hr>
				<div class="section" type="brahmana" id="BRVS_C05_S01">
					<div class="sname">॥ प्रथमं ब्राह्मणम् ॥</div>
						<div class="verse">समाप्तं याज्ञवल्कीयं काण्डमैकात्म्यनिष्ठितम् ।।<br />खिलकाण्डमथेदानीं यथावदुपवर्ण्यते ।। १ ।। </div>
						<div class="verse">संभावितं न यत्पूर्वं कर्मविज्ञानकाण्डयोः ।। <br />तदत्र भण्यते सर्वं खिलकाण्डत्वहेतुतः ।। २ ।। </div>
						<div class="verse">अपास्तनिखिलध्वान्ततज्जं ब्रह्मोपवर्णितम् ।।<br />पूर्वैश्चतुर्भिरध्यायैर्यद्धीः कैवल्यसिद्धये ।। ३ ।। ।।</div>
						<div class="verse">सोपाधकस्य तस्यैव व्यवाहारानुपातिनः <br />उपासनानि वाच्यानि यान्यनुक्तान्यतः परम् ।। ४ ।। </div>
						<div class="verse">प्रकृष्टाभ्युदयार्थानि क्रममुक्तिकराणि च ।।<br />क्रियाभिश्चाविरुद्धानि वाच्यानीति परा श्रुतिः ।। ५ ।। </div>
						<div class="verse">पतथोंकारं दमं दानं पयामित्यादिकानि च ।। <br />सर्वोपास्त्यङ्गभूतानि वक्तव्यानीति यत्यते ।। ६ ।। </div>
						<div class="verse">कार्यकारणसंबन्धव्याजमाश्रित्य तत्परम् ।।<br />व्याख्यातं यत्नतः पूर्वमात्मज्ञानप्रसिद्धये ।। ७ ।। </div>
						<div class="verse">चरितार्थत्वतस्तस्य कार्यकारणवस्तुनः ।।<br />निषेधायेयमुक्तिः स्यात्पूर्णमित्येवमादिना ।। ८ ।। </div>
						<div class="verse">न व्यावृत्तमिदं सर्वं पराक्प्रत्ययमानगम् ।।<br />नानुवृत्तं तथैवैतन्नाप्यभावैकनिष्ठितम् ।। ९ ।। </div>
						<div class="verse">अव्यावृत्ताननुगतमात्मप्रत्ययमीरितम् ।।<br />यस्मात्पूर्णमिदं साक्षात्तादात्म्यं तेन वर्ण्यते ।। १० ।। </div>
						<div class="verse">अज्ञातामिथ्याविज्ञाततत्त्वमात्रैकनिष्ठितम् ।।<br />सम्यग्ज्ञानं यतस्तस्मात्पूर्णं तज्ज्ञेयमुच्यते ।। ११ ।। </div>
						<div class="verse">गोत्ववन्नानुवृत्तं यन्न व्यावृत्तं च खण्डवत् ।।<br />अनन्यमानमानन्दं  पूर्णं तदभिधीयते ।। १२ ।। </div>
						<div class="verse">अदः परोक्षमत्यन्तं सर्वकार्यस्य कारणम् ।।<br />कार्यानुमेयं तद्विद्यात्पूर्णमात्रसतत्त्वकम् ।। १३ ।। </div>
						<div class="verse">इदं यज्जनिमत्किंचिन्नामरूपक्रियात्मकम् ।।<br />प्रत्यक्षाद्यवसेयं यत्पूर्णं तदपि पूर्ववत् ।। १४ ।। </div>
						<div class="verse">कार्यकारणयोश्चेष्टा पूर्णात्पूर्णमितीर्यते ।।<br />वस्तुवृत्तमिदं तावत्प्रगपि ज्ञानसंगतेः ।। १५ ।। </div>
						<div class="verse">अथ हेतुफलावेशनिषेधाय परं वचः ।। <br />पूर्णस्य पूर्णमादाय पूर्णमेवावशिष्यते ।। १६ ।। </div>
						<div class="verse">ब्रह्म वा इदमित्यादि मधुकाण्डे यदीरितम् ।।<br />तदेव पूर्णमित्यादिवाक्येनेहोपसंहृतम् ।। १७ ।। </div>
						<div class="verse">अपीताखिलकार्यं सत्तमोमात्रावशेषगम् ।।<br />भास्वत्स्वार्थं चिदेकस्थमदः पूर्णामिहोच्यते ।। १८ ।। </div>
						<div class="verse">तमोन्वितं च यत्कार्यं साक्षिणः साक्ष्यतां गतम् ।।<br />प्रत्यक्षमागमापायि विद्यात्पूर्णमिदं तथा ।। १९ ।। </div>
						<div class="verse">ईशक्षेत्रज्ञयोरेवं तमस्तज्जाभिसंस्थयोः ।।<br />सामानाधिकरण्यादेर्वाक्यादैकात्म्यमुच्यते ।। २० ।। </div>
						<div class="verse">क्षेत्रज्ञेश्वरभेदेन ह्यभिन्नं वस्त्वविद्यया ।।<br />भिन्नं बोधात्तमोध्वस्तौ नेतीत्यात्माऽवशिष्यते ।। २१ ।।</div>
						<div class="verse">न भेदो न च संसर्गो नाप्यभावोऽवसीयते ।। <br />तन्मूलाज्ञानविध्वस्तेर्यथोक्तागममानतः ।। २२ ।।</div>
						<div class="verse">स्रगज्ञानमनादाय तदुत्थैः संगतिः स्रजः ।।<br />नैव संभाव्यते यद्वत्तथेहाऽऽत्मनि वीक्ष्यताम् ।। २३ ।। </div>
						<div class="verse">कार्यकारणयोर्ध्वस्तावपूर्वाद्युक्तिबोधतः ।।<br />आत्मप्रत्ययमागम्यः स्वार्थ आत्माऽवशिष्यते ।। २४ ।। </div>
						<div class="verse">यादृगस्य द्वये रूपमात्मनैवावगम्यते ।। <br />तावदेव हतान्ध्यस्य तदन्यानवशेषतः ।। २५ ।। </div>
						<div class="verse">यदेवेहेति च तथा मन्त्रोऽप्युच्चैर्जगाद नः ।।<br />अन्यदेवेति च श्रुतिः कार्येतरनिषेधिनी ।। २६ ।।</div>
						<div class="verse">आत्मेतिदृष्टेर्मेयत्वं स्वार्यावगतितोऽपरम् ।।<br />नान्यदुत्सहते वोढुमिति पूर्वमवादिषम् ।। २७ ।। </div>
						<div class="verse">एवं यथोदिते तावत्प्रमाणार्थेऽप्यवस्थिते ।।<br />अन्यथेदं वचः केचिद्व्याचख्युरतिनैपुणात् ।। २८ ।। </div>
						<div class="verse">पूर्णमित्यादिवाक्यस्य षष्ठान्त्यवचसा सह ।।<br />वक्तुकामो हि संबन्धमेवं यत्नादचीक्लृपत् ।। २९ ।। </div>
						<div class="verse">द्वैताद्वैतात्मकं ब्रह्म मैत्रेय्यै वर्णितं किल ।।<br />यत्र हि द्वैतमित्युक्त्या यत्र त्वस्येति चाऽऽदरात् ।। ३० ।। </div>
						<div class="verse">यद्यद्वैतं परं ब्रह्म तत्र स्यात्परमार्थतः ।।<br />कल्पितं प्रसजेद्दूैतं तोयबुद्धिरिवोषरे ।। ३१ ।। </div>
						<div class="verse">मृषात्वाद्भेदजातस्य सर्गस्थित्याद्यसंभवात् ।।<br />सर्गस्थितिलयानां स्यादन्वाख्यानं मृषैव तु ।। ३२ ।। </div>
						<div class="verse">श्रवणप्रतिपत्ती च व्यर्थे स्यातां तथाऽद्वये ।।<br />अथ स्वेनैव रूपेण द्वैतमस्तीति भण्यते ।। ३३ ।। </div>
						<div class="verse">अन्वाख्यानं सतामेव सर्गादीनां तथा भवेत् ।।<br />तथाऽप्यद्वैतसंदृष्टेर्मृषात्वं स्याद्विरोधतः ।। ३४ ।। </div>
						<div class="verse">परिकल्पिततादोष एवमत्र प्रसज्यते ।।<br />तद्दोषापनुनुत्सायै पूर्णमित्यादिका श्रुतिः ।। ३५ ।। </div>
						<div class="verse">न कश्चिदपि दोषोऽत्र यथा तदभिधीयते ।।<br />स्वानुभूत्यनुसारेण सर्वं सुस्थं भवेदतः ।। ३६ ।। </div>
						<div class="verse">ब्रह्मणो याऽद्वयावस्था सैव तावदिहोदिता ।।<br />एवं चेदद्वयं ब्रह्म द्वैतावस्था न सिध्यति ।। ३८ ।। </div>
						<div class="verse">इतिदोषनिषेधार्थमिदं पूर्णमितीर्यते ।।<br />यथोक्तावस्थयोर्मा भून्मृषात्वं ब्रह्मणः सदा ।। ३९ ।। </div>
						<div class="verse">पूर्णब्रह्मपरिज्ञानाव्यतिरेकत्वहेतुतः ।।<br />अदोवत्कार्यमप्येतत्पूर्णमेवावसीयताम् ।। ४० ।। </div>
						<div class="verse">पूर्णेनाभेदतः कार्यं पूर्णं स्यान्न मृषा श्रुतेः ।।<br />यद्यते नातिरेकेण तत्तदेवेति निश्चितिः ।। ४१ ।। </div>
						<div class="verse">एवं तर्ह्येकरूपेऽस्मिंस्तत्त्वे सत्ये समर्थिते ।। <br />ततः सर्गाद्यभावः स्यादेकरूपतया स्थितेः ।। ४२ ।। </div>
						<div class="verse">नैवं यतः श्रुतिः प्राह पूर्णात्पूर्णमुदच्यते ।।<br />पूर्णात्कारणतः पूर्णं द्वैतमेतदुदच्यते ।। ४३ ।। </div>
						<div class="verse">यस्मादुद्रिच्यमानं हि द्वैतं नैवातिरिच्यते ।।<br />तदेवोद्रेचनं चेत्स्याद्वैतस्येति मतं यदि ।। ४४ ।। </div>
						<div class="verse">नैतदेवं कुतो यस्माद्दृष्टहानं प्रसज्यते ।।<br />प्रत्यक्षतो हि दृष्टोऽयं द्वैताख्यो विषयः स्फुटः ।। ४५ ।। </div>
						<div class="verse">तथा दर्शनतः सिद्धो विधितश्चावसीयते ।।<br />प्रामाण्योच्छेद एव स्याच्छ्रुतेरेवं समर्थते ।। ४६ ।। </div>
						<div class="verse">पारमार्थ्यं क्वचिच्छास्रं कच्चिच्चाप्यनृतात्मताम् ।।<br />विदधन्मानतां जह्यात्परस्परविरोधतः ।। ४७ ।। </div>
						<div class="verse">पूर्णत्वेनाजहद् वृत्त्या त्रिष्वप्यध्वसु वर्तते ।।<br />द्वैताद्वैतात्मकं ब्रह्म पूर्णत्वेनाविभागतः ।। ४८ ।। </div>
						<div class="verse">कुतोऽविभागो मानाच्चेदुभयोरप्यवस्थयोः ।। <br />पूर्णादित्यादिवचनान्महाप्रलय आत्मनि ।। ४९ ।। </div>
						<div class="verse">इदं च द्वैतस्त्येव तथाऽदोऽद्वैतमेव च ।।<br />पूर्णत्वाख्याजहद्वृत्त्या समुद्रोर्मिवदीक्ष्यताम् ।। ५० ।। </div>
						<div class="verse">अग्ने चलत्वमूर्मीणां मध्य ईषच्चलात्मता ।।<br />निष्कम्पत्वं तथा मूले समुद्रः सर्वरूपभृत् ।। ५१ ।। </div>
						<div class="verse">यथैता यौगपद्येन वृत्तीरूर्मिभिरात्मनः ।।<br />अनुभूयन्त एकत्र देवदत्तादिके तथा ।। ५२ ।। </div>
						<div class="verse">निष्कम्पा देवदत्तस्य वृत्तिः स्यात्परमात्मना ।।<br />ईषत्प्रचलिता प्राणभावेनेत्यवगम्यते ।। ५३ ।। </div>
						<div class="verse">विराड् भावेनातितरां चण्डप्रचलितोर्मिवत् ।।<br />ऊर्म्यग्रवत्पिण्डभावे नामरूपक्रियात्मना ।। ५४ ।। </div>
						<div class="verse">जनिस्थितिलयेष्वेवं त्रिषु कालेषु पूर्णता ।।<br />कार्यकारणयोर्ज्ञेया द्वैताद्वैतस्वभावयोः ।। ५५ ।। </div>
						<div class="verse">सा चैैकैवाविभागत्वात्कार्यकारणभेदतः ।।<br />भेदेन व्यपदेशार्हा सर्वमेवं समञ्जसम् ।। ५६ ।। </div>
						<div class="verse">आविर्भावतिरोभावैः कार्यकारणरूपिभिः ।।<br />समुद्रवन्नृत्यति च प्रत्यवस्थं विभुः स्थितः ।। ५७ ।। </div>
						<div class="verse">एवं द्वैतस्य सत्यत्वे कर्मकाण्डस्य मानता ।।<br />अनन्तपुरुषार्थाप्तिरिष्यते कर्मकाण्डतः ।। ५८ ।। </div>
						<div class="verse">यदा तु कल्पितं द्वैतमद्वैतं परमार्थतः ।।<br />उच्छिन्नं कर्मकाण्डस्य प्रामाण्यं विषयादृते । ५९ ।। </div>
						<div class="verse">एकदेशस्य चामात्वे वेदस्याप्यप्रमाणता ।।<br />सर्वनाशो भवेदेवं सर्वाप्रामाण्यहेतुतः ।। ६० ।। </div>
						<div class="verse">अतो विरोधनुत्त्यर्थं सत्यत्वप्रतिपत्तये ।। <br />कार्यकारणयोः शास्रं पूर्णमित्यादिनाऽवदत् ।। ६१ ।। </div>
						<div class="verse">प्रत्यक्षादीनि मानानि भेदग्राहीणि सर्वदा ।।<br />तेषां चाप्यप्रमाणत्वं प्रापदद्वैतवादिनः ।। ६२ ।। </div>
						<div class="verse">इति वेदविदः केचिद्भिन्नाभिन्नसतत्त्वकम् ।।<br />सर्वं वस्त्वभिवाञ्छन्ति तत्तु युक्त्या न युज्यते ।। ६३ ।। </div>
						<div class="verse">न युक्तिमदिदं गीतं ह्यपवादविकल्पनम् ।।<br />न्यायासंभवतः स्पष्टं स च न्यायो विभाव्यते ।। ६४ ।। </div>
						<div class="verse">अहिंसन्सर्वभूतानीत्यहिंसा सर्वभूतगा ।। <br />शास्त्रेणोत्सर्गतः प्राप्ता तीर्थे साऽपोद्यते यथा ।। ६५ ।। </div>
						<div class="verse">न तथेहाद्वावस्था श्रुत्योत्सर्गेण यत्नतः ।।<br />प्रापिता तद्विशेषेऽसौ निर्भागत्वान्निषेधभाक् ।। ६६ ।। </div>
						<div class="verse">विकल्पानुपपत्तेश्च पोडशग्रहणादिवत् ।।<br />वस्तुतन्त्रं हि नो मानं कर्तृतन्त्रं विकल्पते ।। ६७ ।। </div>
						<div class="verse">यत्कर्तुं वाऽप्यकर्तुं वाऽप्यन्यथा कर्तुमेव वा ।।<br />कारकैः शक्यते लोके तद्विकल्पस्य गोचरः ।। ६८ ।। </div>
						<div class="verse">पस्स्परविरोधाच्च नैकदैकत्र संभवः ।।<br />द्वयोरवस्थयोर्यद्वत्प्रकाशतमसोरिह ।। ६९ ।। </div>
						<div class="verse">श्रुतिन्यायविरोधाच्च कल्पनेयमशोभना ।।<br />अपूर्वानपरानन्तप्रज्ञानैकरसाद्वयम् ।। ७० ।। </div>
						<div class="verse">अपूर्वानपराबाह्यं भेदसंसर्गवर्जितम् ।।<br />अस्थूलं नेति नेतीति यथोक्तार्थे वचांसि हि ।। ७१ ।। </div>
						<div class="verse">अमात्वाशङ्कासद्भावाद्यथोक्तार्थविनिश्चितौ ।।<br />अब्धौ क्षिप्तानि तानि स्युरन्यार्थासंभवत्वतः ।। ७२ ।। </div>
						<div class="verse">तथा न्यायविरोधोऽपि क्रियाकारकरूपिणः ।।<br />जडाध्रुवानात्मनो हि त्वत्कृता कल्पनेष्यते ।। ७३ ।। </div>
						<div class="verse">न तु चिन्मात्ररूपस्य ध्रुवानंशात्मनः स्वतः ।।<br />नित्यत्वं चाऽऽत्मनः सिद्धं प्रत्यभिज्ञादिमानतः ।। ७४ ।। </div>
						<div class="verse">प्रसजेत्तद्विरोधश्च भिन्नाभिन्नत्ववादिनः ।।<br />कल्पनायाश्च वैफल्यमनित्यत्वे परात्मनः ।। ७५ ।। </div>
						<div class="verse">अकृताभ्यागमः प्राप्तः कृतनाशश्च सत्वरः ।।<br />कर्मकाण्डस्य वैफल्यमेवं कल्पयतो भवेत् ।। ७६ ।। </div>
						<div class="verse">मकरी ननु दृष्टान्तो भिन्नाभिन्नत्वसिद्धिकृत् ।।<br />ब्रह्मणः प्रागुपन्यस्तोऽसाध्वीयं कल्पना कथम् ।। ७७ ।। </div>
						<div class="verse">अतोऽन्यविषयत्वात्सोऽविरोधः प्रागुदीरितः ।।<br />नतु चिन्मात्ररूपस्य ह्यत्रावोचं विरुद्धताम् ।। ७८ ।। </div>
						<div class="verse">नाध्येयत्वाच्च शास्रार्थकल्पनेयं त्वया कृता ।।<br />षड्भावविक्रियं वस्तु ध्येयं वक्ति न हि श्रुतिः ।। ७९ ।। </div>
						<div class="verse">स्वतस्तस्य च संप्राप्तेर्विनाऽप्यागमाशासनम् ।।<br />ध्येयत्वेनेह सर्वेषां खारोष्ट्रादेरपीक्षणात् ।। ८० ।। </div>
						<div class="verse">एकधैवानुविज्ञेयमिति च श्रुतिशासनम् ।। <br />भेददृष्ट्यपवादाच्च मृत्योरिति विनिन्दनात् ।। ८१ ।। </div>
						<div class="verse">यत्तूक्तं वेदभागत्वाद्भिन्नवस्त्ववबोधिनः ।।<br />नामात्वं कर्मकाण्डस्येत्यत्र प्रतिविधीयते ।। ८२ ।। </div>
						<div class="verse">न हि जात्यादिसंभेदसंसिद्धौ मानता श्रुतेः ।।<br />प्रत्यक्षाद्यनवष्टब्धे तस्यामात्वं यतः स्थितम् ।। ८३ ।। </div>
						<div class="verse">भेदग्राहि न नो मानं लौकिकं वैदिकं च यत् ।।<br />अविचारितसंसिद्धिस्तस्माद्भेदोऽवसीयताम् ।। ८४ ।। </div>
						<div class="verse">न स्वतः परतो वाऽयं भेदो वस्तुन ईक्ष्यते ।।<br />सर्वस्यैव स्वतोऽभित्तेस्तदन्यस्याप्यभेदतः ।। ८५ ।। </div>
						<div class="verse">वस्तु वस्त्वन्तरं भिन्द्याद्योगाद्यद्वा विभागतः ।।<br />योगोे नातिशयैकत्वात्तयोश्चाप्येकरूपतः ।। ८६ ।। </div>
						<div class="verse">विभागेऽपि न भेदः स्यात्तयोरेकात्मना स्थितेः ।।<br />अन्यदीयोऽपि नान्यस्य भेदः स्यात्कल्पनां विना ।। ८७ ।। </div>
						<div class="verse">मेययाथात्म्यसंलेहि मानं मानत्वमश्नुते ।।<br />भेदं न लभते मेये, मेयादन्यत्र न प्रमा ।। ८८ ।। </div>
						<div class="verse">सतो न व्यतिरेकेण भेदो नापि सदन्वयात् ।।<br />यथैवं नासतोऽप्येवं भेदो नैवावसीयते ।। ८९ ।। </div>
						<div class="verse">सर्वं सदेव यस्येष्टमथवाऽ सदिदं जगत् ।। <br />भेदः किमाश्रयस्तस्य विरोधान्न द्वयाश्रयः ।। ९० ।। </div>
						<div class="verse">अन्यापेक्षं गृथक्त्वं चेत्स्वत एवापृथग्घटः ।।<br />बलीयानन्तरङ्गत्वाद्वहिरङ्गं प्रबोधते ।। ९१ ।। </div>
						<div class="verse">द्रव्याद्भिन्नं पृथक्त्वं चेदनवस्थैति सत्वरा ।। <br />द्रव्यमेव पृथक्त्वं चेदपृथक्स्यादिदंं जगत् ।। ९२ ।। </div>
						<div class="verse">स्वतश्चेद्वस्तुनो भेदो वस्तु शून्यं प्रसज्यते ।।<br />आपेक्षिकोऽपि क्लृप्तत्वान्न भेदो रज्जुसर्पवत् ।। ९३ ।। </div>
						<div class="verse">इत्येवमादि बहुशो भिन्नाभिन्नत्वदुषणम् ।।<br />प्रागप्यक्तं तदत्रापि संधेयं वस्तुसिद्धये ।। ९४ ।। </div>
						<div class="verse">अपि वेद्वैकदेशस्य प्रामाण्यं यदि नेष्यते ।।<br />कर्मकाण्डस्य सर्वस्य वेदस्यापि प्रसज्यते ।। ९५ ।। </div>
						<div class="verse">इति यत्प्रागुपन्यस्तं तस्य दूषणमुच्यते ।। <br />साध्यसाधतसंवन्धे तस्यापाीष्टा प्रमाणता ।। ९६ ।। </div>
						<div class="verse">भेदः प्रमान्तरैः सिद्धो न त्वागमसमाश्रयात् ।।<br />पशवोऽपि हि जानन्ति भेदमक्षादिमानतः ।। ९७ ।।</div>
						<div class="verse">न च मिथ्यात्वधीर्भेदे जन्मनैवेह कस्यचित् ।।<br />अप्युत्थापितबुद्धीनां भेदेऽसंभावना न च ।। ९८ ।। </div>
						<div class="verse">क्रियाकारकसंभित्तौ वस्तुतत्त्वेन मा श्रुतिः ।।<br />साध्यसाधनसंबन्धमात्रैकविषयत्वतः ।। ९९ ।। </div>
						<div class="verse">लोकसिद्धमतो भेदमादायेष्टार्थसिद्धये ।। <br />इदं कार्यमिदं नेति वेदशास्रं प्रवर्तते ।। १०० ।। </div>
						<div class="verse">सर्वतस्तु विरक्तो यः कर्मभिः शुद्धधीर्नरः ।।<br />कामयानः पूर्णफलमुत्पत्त्यादिविलक्षणम् ।। १०१ ।। </div>
						<div class="verse">तमोमात्रान्तरायत्वात्प्रतीचः पूर्णरूपिणः ।।<br />स्वतःसिद्धत्वतस्तस्य व्यञ्जकान्नान्यदीक्ष्यते ।। १०२ ।। </div>
						<div class="verse">स्वतः प्राप्तस्य संप्राप्तौ वाक्यान्मोहप्रहाणतः ।।<br />मानापेक्षा न भूयः स्यात्फलाप्तेस्तत्कृतार्थतः ।। १०३ ।। </div>
						<div class="verse">साध्ये हि साधनापेक्षा सिद्धेऽसौ विनिवर्तते ।।<br />किम्वसाध्ये समस्तस्य पूर्णत्वेन समाप्तितः ।। १०४ ।। </div>
						<div class="verse">द्वैताद्वैतात्मकं ब्रह्म यदाऽण्वभ्युपगम्यते ।<br />तदाऽपि न विरोधोऽयं केनचिद्विनिवार्यते ।। १०५ ।। </div>
						<div class="verse">समस्तव्यस्तभूतस्य ब्रह्मण्यवसितात्मनः ।।<br />बूत कर्मणि को हेतुः सर्वानन्यत्वदर्शिनः ।। १०६ ।। </div>
						<div class="verse">सर्वजात्यादिमत्त्वे च परस्परविरोधतः ।।<br />व्याघातान्न प्रवृत्तिः स्यान्निषेधेऽथ विधौ तथा ।। १०७ ।। </div>
						<div class="verse">न चावच्छेदमानित्वं विदुषोऽस्त्यासुरत्वतः ।।<br />विदुषोऽप्यासुरत्वे स्यान्निष्फलं ब्रह्मदर्शनम् ।। १०८ ।। </div>
						<div class="verse">तस्मादसदिदं गीतं भिन्नाभिन्नत्वसिद्धये ।।<br />श्रुतिन्यायविरुद्धत्वात्प्रकृतं त्वधुनोच्यते ।। १०९ ।। </div>
						<div class="verse">ओं खं ब्रह्मेति मन्त्रोऽयं श्रुत्येह ध्यानकर्मणि ।।<br />नियुज्यते फलप्राप्तौ यथा तदभिधीयते ।। ११० ।। </div>
						<div class="verse">परस्य ब्रह्मणः साक्षाद्याथात्म्याधिगमो यथा ।। <br />पूर्वैश्चतुर्भिरध्यायैस्तथा श्रुत्योदितोऽञ्जसा ।। १११ ।। </div>
						<div class="verse">अस्यैव प्रतिपत्त्यर्थमुपासनमथोक्तते ।। <br />ओं खं ब्रह्मेति वचसा पुंसां श्रेयोभिवाञ्छताम् ।। ११२ ।। </div>
						<div class="verse">ब्रह्मेतीह विशेष्यार्थः खमित्यपि विशेषणम् ।।<br />सामानाधिकरण्योक्तेस्तदुवृत्तिः कृष्णसर्पवत्  ।। ११३ ।। </div>
						<div class="verse">प्रवृत्तिर्ब्रह्मशब्दस्य बृहद्वस्त्वेकगोचरा ।।<br />खेन तद्विशिनष्ट्यत्र सामान्यांशैकपातिना ।। ११४ ।। </div>
						<div class="verse">अनाकाशस्वभावेभ्यः खेन ब्रह्म निवर्त्यते ।।<br />तथाऽब्रह्मस्वभावेभ्यः सामर्थ्याद्ब्रह्मणा च खम् ।। ११५ ।। </div>
						<div class="verse">सामान्यमात्रवाचित्वात्खशब्दस्य विशेषणम् ।।<br />पुराणमिति निर्वक्ति कारणप्रतिपत्तये ।। ११६ ।। </div>
						<div class="verse">यत्तद्ब्रह्म खमित्युक्तं तदोंशब्दाभिधानकम् ।।<br />चिन्तयेत्सततं धीमानोमालम्बनमेव वा ।। ११७ ।। </div>
						<div class="verse">एतदालम्बनं श्रेष्ठमिति च श्रुतिशासनम् ।।<br />एतेनैवाक्षरेणेति ह्यथर्वाणोऽप्यधीयते ।। ११८ ।। </div>
						<div class="verse">अतीन्द्रित्स्वात्तस्यापि कथं स्यात्तदुपासनम् ।<br />वायुरं खमिति प्राह तदालम्बनसिद्धये ।। ११९ ।। </div>
						<div class="verse">खं पुराणं न विज्ञेयं मन्त्रेऽस्मिन्निति मन्यते ।।<br />कौरव्यायणिजो धीमान्वायुरेतिप्रसिद्धितः ।। १२० ।। </div>
						<div class="verse">रूढ्या वृत्तिः खशब्दस्य वायुरे व्योम्नि लक्ष्यते ।।<br />बहुशश्च प्रयोगोऽतो वायुरं खं प्रतीयताम् ।। १२१ ।। </div>
						<div class="verse">पुराणं यदि तद्व्योम यदि वा वायुरं भवेत् ।। <br />ध्येयं तदोमिति सदा पक्षयोरुभयोरपि ।। १२२ ।। </div>
						<div class="verse">आलम्बनतर्योकार उपास्तिविषयो भवेत् ।। <br />चतुर्भुजाङ्कितं दारु विष्णोरिव निगच्छति ।। १२३ ।। </div>
						<div class="verse">नेदीयो ब्रह्मणः स्थानमोमितीदं प्रतीयताम् ।। <br />शालग्रामो हरेर्यद्वत्सर्वानर्थापहारिणः ।। १२४ ।। </div>
						<div class="verse">यद्वाऽभिधानमों विद्यात्तस्यैव परमात्मनः ।।<br />तस्मिन्निविष्टचित्तस्य तद्ब्रह्माऽऽशु प्रसीदति ।। १२५ ।। </div>
						<div class="verse">ओंकारो वेद एवेति ब्राह्मणास्तु प्रचक्षते ।।<br />वेदैनेन यतो वेद्यं ब्रह्म वेदस्ततो मतः ।। १२६ ।। </div>
						<div class="verse">अभिधानतयैवैनमोंकारं विदुरञ्जसा ।।<br />ब्राह्मणास्तदभिध्यानाद्विदन्ति ब्रह्म निर्भयम् ।। १२७ ।। </div>
						<div class="verse">वेदोऽयमिति चोक्तिः स्याद्यथोक्तोपासनं प्रति ।।<br />स्तुतित्वादर्थवादोऽयं नातोऽन्योऽर्थोऽवसीयते ।। १२८ ।। </div>
						<div class="verse">उद्गीथादिप्रभेदेन यं वा संविद्रते द्विजाः ।।<br />वेदोऽसाविति विज्ञेयस्त्रय्यास्तत्र समाप्तितः ।। १२९ ।। </div>
						<div class="verse">तस्मिन्प्रयुज्यमानेऽतः सर्वो वेदः ससंग्रहः  ।। <br /> प्रयुक्तः स्यादतो वेद ओंकार इति गम्यताम् ।। १३० ।। </div>
						<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य प्रथमं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S02">
					<div class="sname">॥ द्वितीयं ब्रह्माणम्॥</div>
						<div class="verse">उक्तमाभ्यन्तरं तावद्ब्रह्मोपासनसाधनम् ।।<br />ओंकारोऽथ दमादीनां साधनत्वं विधीयते ।। १ ।। </div>
						<div class="verse">दान्तो दाता दयालुश्च सबाह्याभ्यन्तरः शुचिः ।।<br />एवंविधोऽधिकारी स्यात्सर्वासूपास्तिभूमिषु ।। २ ।।</div>
						<div class="verse">दमादिविधिशेषोऽयमर्थवादोऽभ्युपेयताम् ।। <br /> त्रया इत्यादिको ग्रन्थः स्पष्टार्थोऽतो न यत्यते ।। ३ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य द्वितीयं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S03">
					<div class="sname">॥ तृतीयं ब्राह्मणम्  ॥</div>
						<div class="verse">ब्रह्मानुपाधि पूर्वत्र व्याख्यातं यत्नतोऽधुना ।।<br />सोपाधिकस्य तस्यैव ह्युपास्तिर्वक्ष्यते स्फुटा ।। १ ।। </div>
						<div class="verse">श्रुतः प्रजापतिः पूर्वं कोऽसाविति न गम्यते ।।<br />सामान्योक्तेर्विशेषार्थमेप इत्यादि भण्यते ।। २ ।। </div>
						<div class="verse">हृद्निरा मांसपेश्युक्ता तात्स्थ्याद् बुद्धिस्तु लक्ष्यते ।।<br />हृदि नामादिसंहारं यत्र शाकल्य ऊचिवान् ।। ३ ।। </div>
						<div class="verse">सर्वभूतसमुत्पत्तेस्तथा सर्वेश्वरत्वतः ।।<br />प्रजापतिरिति ज्ञेयं हृदयं तेन हेतुना ।। ४ ।। </div>
						<div class="verse">सर्वज्ञेयस्य तद्ब्याप्तेर्ब्रह्मापि हृदयं भवेत् ।।<br />यत एवमतो यत्नादुपास्यं हृदयं सदा ।। <br /> हृदयाख्याक्षराणां च श्रुत्योपासनमुच्यते ।। ५ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य तृतीयं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S04">
					<div class="sname">॥ चतुर्थं ब्राह्मणम्  ॥</div>
						<div class="verse">तस्यैव हृदयाख्यस्य ब्रह्मणोऽन्यदुपासनम् ।।<br />सत्योपाधिविशिष्टस्य तद्वै तदिति भण्यते ।। १ ।। </div>
						<div class="verse">तच्छब्देन परामर्शो वैशब्दः स्मरणाय च ।।<br />प्रकारान्तरनिर्देशे तदासेति च तद्वचः ।। २ ।। </div>
						<div class="verse">सत्यमेव तदासेति यदुक्तं हृदयात्मना ।।<br />मूर्तामूर्तात्मकं सत्यं ब्रह्म पूर्वं प्रपञ्चितम् ।। ३ ।। </div>
						<div class="verse">महत्तत्परिमाणेन यक्षं पूज्यतमत्वतः ।।<br />अग्रजः प्रथमोद्भूतेस्तदन्यत्कार्यजन्मनः ।। ४ ।। </div>
						<div class="verse">यः कश्चिदेतं व्याख्यातं वेदोपास्ते दिवानिशम् ।।<br />लोकाञ्जयति स सर्वाञ्शत्रुश्चास्य जितो भवेत् ।। ५ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य चतुर्थं ब्राह्मणम्</div>
				</div>
		<hr>
				<div class="section" type="brahmana" id="BRVS_C05_S05">
					<div class="sname">॥ पञ्चमं ब्राह्मणम्  ॥</div>
						<div class="verse">उक्तं प्रथमजं सत्यं कथं तदिति भण्यते ।।<br />आप एवेदमित्युकत्या यथोक्तार्थस्तवाय तु ।। १ ।। </div>
						<div class="verse">पयःसोमादिका आपो ह्यग्निहोत्रादिकर्मसु ।।<br />सर्वाहुतिषु संसृष्टा बाहुल्यादप्परिग्रहः ।। २ ।। </div>
						<div class="verse">सत्स्वप्यन्येषु भूतेषु भूयस्त्वादाय एव तु ।।<br />प्राधान्याच्चैव गृह्यन्ते न त्वन्यद्विनिवार्यते ।। ३ ।। </div>
						<div class="verse">प्रक्षेपोत्तरकालं ताः सर्वमानातिवर्तिना ।।<br />तस्थुः सूक्ष्मेण रूपेण क्रियामाश्रित्य सर्वतः ।। ४ ।। </div>
						<div class="verse">यावत्किंचिज्जगत्यस्मिन्नाहुत्येह व्यपेक्ष्यते ।।<br />अन्तर्भूतं तदप्स्विति ह्याप एवेदमित्यतः ।। ५ ।। </div>
						<div class="verse">अग्रे प्रथमतः सृष्टेरग्रजस्य प्रजापतेः ।।<br />सत्यं ब्रह्मासृजन्नापः कारणत्वादपां ततः ।। ६ ।। </div>
						<div class="verse">तदिदं हिरण्यगर्भस्य व्यक्तीभावो महेश्वरात् ।।<br />आदित्यस्येह वाक्येन वर्ण्यतेऽग्रजसिद्धये ।। ७ ।। </div>
						<div class="verse">भूतादिव्यक्तितो व्यक्तिग्रजस्यापि नान्यथा ।।<br />ताः सत्यमिति तेनाऽऽह सत्यं ब्रह्मातिविस्तृतेः ।। ८ ।। </div>
						<div class="verse">सूर्यादिकारणं देवं ब्रह्माऽस्राक्षीज्जगद्रुरुम् ।।<br />देवान्विराडपि ब्रह्मा ससर्जेत्यनुषज्यते ।। ९ ।। </div>
						<div class="verse">एवं सत्याद्यतो जातं क्रमेण ब्रह्मणो जगत् ।।<br />महत्सत्यमतो ब्रह्म यक्षत्वं तूपवर्ण्यते ।। १० ।। </div>
						<div class="verse">अतीत्य पितरं देवाः पितामहमुपासते ।।<br />यतोऽतो ब्रह्म यक्षं च सत्यं प्रथमजं विदुः ।। ११ ।। </div>
						<div class="verse">तस्यापि ब्रह्मणो नाम त्र्यक्षरं सत्यमुच्यते ।।<br />प्रथमोत्तमे त्वमृतमक्षरे सस्वरत्वतः ।। १२ ।। </div>
						<div class="verse">निरच्कं मध्यतो मृत्युर्निर्जीवं देहवत्स्थितम् ।।<br />भूयोऽमृतेन तद्ग्रस्तं मृतं चापि स्वतो यतः ।। १३ ।। </div>
						<div class="verse">इत्येवं पर्युपासीनो नामाभिज्ञो नरः सदा ।।<br />सत्यभूयं भवेदेव नैनमित्यादियुक्तिगीः ।। १४ ।। </div>
					<div class="authorline">इति श्रीबुहदारण्यकोपनिषद्भाष्यवार्तिके पञ्चमाध्यायस्य पञ्चमं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S06">
					<div class="sname">॥ षष्ठं ब्राह्मणम्  ॥</div>
						<div class="verse">संस्थानवदथेदानीमध्यात्मे चाधिदैवते ।।<br />रूपं प्रकल्प्य सत्यस्य भण्यते  तदुपासनम् ।। १ ।। </div>
						<div class="verse">अक्ष्यादित्याख्यनीडस्थौ स्थानमात्रप्रभेदतः ।।<br />भिन्नाविव समीक्ष्येते देवतैकैव सा सती ।। २ ।। </div>
						<div class="verse">उपकार्योपकारित्वसंबन्धेनेतरेतरम् ।।<br />प्रतिष्ठितौ तावध्यात्मे चक्षुष्यादित्य एव च ।। ३ ।। </div>
						<div class="verse">प्रतिष्ठितौ तावन्योन्यं कथमित्युच्यते यथा ।। <br />अक्ष्णि रश्मिभिरादित्यः प्राणैस्तस्मिंश्च चाक्षुषः ।। ४ ।। </div>
						<div class="verse">अरिष्टदर्शनं चात्र प्रासङ्गिकमथोच्यते ।।<br />ज्ञातारिष्टः कथं नाम कुर्यादात्महितं पुमान् ।। ५ ।। </div>
						<div class="verse">उत्क्रमिष्यन्यदा भोक्ता भवतीहाऽऽयुषः क्षये ।।<br />चन्द्रमण्डलवच्छुद्धं वीक्षते रविमण्डलम् ।। ६ ।। </div>
						<div class="verse">रश्मयो न समायान्ति विज्ञानपुरुषं प्रति ।।<br />भोगेन प्रक्षयाद्भोक्तुस्यद्वशीकारिकर्मणः ।। ७ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य षष्ठं ब्राह्मणम्</div>
				</div>
		<hr>
				<div class="section" type="brahmana" id="BRVS_C05_S07">
					<div class="sname">॥ सप्तमं ब्राह्मणम् ॥</div>
						<div class="verse">शरीरं व्याहृतिमयं कल्प्यतेऽक्षिरविस्थयोः ।।<br />तस्यैव सत्यनाम्नोऽथ तदुपासाप्रसिद्धये ।। १ ।। </div>
						<div class="verse">तस्यैव नामोपनिद्ब्रह्मणो भण्यते द्वयोः ।।<br />स्थितस्य रथानयोः साक्षाद्यद्ग्रहात्तत्प्रसीदति ।। २ ।। </div>
						<P>हन्तेर्वेदं जहातेर्वाऽहरित्येतदिहेष्यते ।।<br />पाप्मानं हन्ति तेनातो जहाति च न संशयः ।। ३ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य सप्तमं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S08">
					<div class="sname">॥ अष्टमं ब्राह्मणम् ॥</div>
						<div class="verse">मनोमयोऽयमिति च तस्यैव ब्रह्मणोऽपरम् ।।<br />स्वान्तोपाधिविशिष्टस्य ह्युपासनमथोच्यते ।। १ ।। </div>
						<div class="verse">मनोभिमानतोऽज्ञानात्पुरुषोऽयं मनोमयः ।।<br />यदि वा मनसि व्यक्तेर्मनसा वोपलभ्यते ।। २ ।। </div>
						<div class="verse">भाः प्रकाशोऽमलं ज्योतिः सा सत्थमविनाशतः ।। <br />तस्मिन्नित्यादिवचनं पूर्वोक्तस्थानसिद्धये ।। ३ ।। </div>
						<div class="verse">बुद्ध्युपाधिव्यवच्छेदाद्व्रीह्यादिपरिमाणता ।।<br />स्वतोऽनन्तत्वतो मानात्सर्वेशानादिरूपता ।। ४ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्यस्याष्टमं  ब्राह्मणम्</div>
				</div>
		<hr>
				<div class="section" type="brahmana" id="BRVS_C05_S09">
					<div class="sname">॥ नवमं ब्राह्मणम् ॥</div>
						<div class="verse">वद्युद्देहस्य तस्यैव ब्रह्मणोऽन्यदुपासनम् ।।<br />अशेषपाप्मविध्वस्त्यै श्रूत्याऽथ प्रतिपाद्यते ।। १ ।। </div>
						<div class="verse">विद्युद्ब्रह्मेति युक्तं तद्विद्युद्धि स्याद्विदानतः ।।<br />द्यतेरेतद्यतो रूपमवखण्डनकर्मणः ।। २ ।। </div>
						<div class="verse">तमोऽन्धकारमखिलमवखण्डयति क्षणात् ।। <br />विद्युद्यथा तथाऽस्मत्तः पाप्मानं तदुपासितुः ।। ३ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य नवमं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S010">
					<div class="sname">॥ दशमं  ब्रह्मणम् ॥</div>
						<div class="verse">तस्यैव ब्रह्मणोऽथान्यदुपासनमिहोच्यते ।।<br />वाग्धेनूपाधियोगेन फलाय महतेऽधुना ।। १ ।। </div>
						<div class="verse">वागित्यत्र त्रयी ग्राह्या न स्थानकरणादयः ।।<br />स्वाहाकारादि नान्यत्र त्रय्याः संभाव्यते क्चचित् ।। २ ।। </div>
						<div class="verse">त्रयीयं धयते सर्वं स्वाहाकारादिभिः स्तनैः ।।<br />धेनुमित्येव तां तेन सदोपासीत भारतीम् ।। ३ ।। </div>
						<div class="verse">केभ्यः क्षरति सा धेनुरित्येतदधुनोच्यते ।।<br />तस्यै द्वौ स्तनावित्युक्त्या कथ्यन्ते च स्तनास्तथा ।। ४ ।।</div>
						<div class="verse">ऋषभोऽस्यास्तथा ज्ञेयः प्राणस्तस्मात्प्रसूयते ।।<br />अप्राणस्य न वागस्ति वागप्युच्चार्यते बलात् ।। ५ ।। </div>
						<div class="verse">वाक्प्रस्रवणहेतुत्वाद्धेन्वा वत्सो मनो भवेत् ।।<br />यद्यद्ध्यायति मनसा तत्तद्वाचा प्रभाषते ।। ६ ।। </div>
						<div class="verse">यथोक्तोपासनफमुक्तब्रह्मात्मरूपता ।।<br />तं यथा यथा इत्युक्तेरनिर्देशेऽपि गम्यते ।। ७ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य दशमं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S011">
					<div class="sname">॥ एकादशं ब्राह्मणम् ॥</div>
						<div class="verse">उपास्त्यन्तरमस्यैव कौक्षेयाग्नेर्वपुर्भृतः ।।<br />अयमग्निरिति श्रुत्या यत्नेनाथ विधीयते ।। १ ।। </div>
						<div class="verse">वैश्वानरग्निराऽस्याग्नेः सामान्येनाभिधानतः ।।<br />योऽयमन्तरितीत्युक्त्या तद्विशेषणमुच्यते ।। २ ।। </div>
						<div class="verse">तस्याग्नेरेष घोषः स्यात्कर्णौ प्रोर्णूय यच्छ्रुतिः ।।<br />उपास्यार्थस्य साक्षात्त्वं घोषरूपेण वर्ण्यते ।। ३ ।। </div>
						<div class="verse">अरिष्टदर्शनं चात्र प्रासङ्गिकमथोच्यते ।।<br />नैनं घोषं शृणोतीति प्रत्यासन्नमृतिर्नरः ।। ४ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्यैकादशं ब्राह्मणम्</div>
				</div>
		<hr>
				<div class="section" type="brahmana" id="BRVS_C05_S012">
					<div class="sname">॥ द्वादशं ब्राह्मणम्  ॥</div>
						<div class="verse">गतिः फलं च वक्तव्यं पूर्वत्र तदनुक्तितः ।।<br />उपासनानां सर्वेषामित्यर्थः पर आगमः ।। १ ।। </div>
						<div class="verse">उत्क्रामति यदा विद्वाञ्शरीरादायुषः क्षयात् ।।<br />आश्वेव वायु दुर्भेद्यं स आगच्छति वेगवान् ।। २ ।।</div>
						<div class="verse">प्राप्ताय लोकभोगार्थं वायुस्तस्मै विगच्छति ।।<br />कियच्छिद्रं मरुद्दद्याद्रथचक्रखमानिगीः ।। ३ ।। </div>
						<div class="verse">द्विकाष्ठसंतताघातमाडम्बरमिहोच्यते ।।<br />भेरीं च दुन्दुभिं विद्यात्तेनोर्ध्वं यात्युपासकः ।। ४ ।। </div>
						<div class="verse">लोकं प्रजापतिं ब्रह्म प्रैत्यसौ भावनाबलात् ।।<br />अशोकमहिमं चेति दुःखतद्धेतुवर्जितम् ।। ५ ।। </div>
						<div class="verse">शाश्वतीश्च समा नित्या अस्मिल्लोँके वसत्यसौ ।। <br />पूर्वत्रानुक्तकार्याणामुपास्तीनामिदं फलम् ।। ६ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य द्वादशं ब्राह्मणम्</div>
				</div>
		<hr>
				<div class="section" type="brahmana" id="BRVS_C05_S013">
					<div class="sname">॥ त्रयोदशं ब्राह्यणम् ॥</div>
						<div class="verse">ज्वरादिव्याधिना तप्तो व्याधितस्तप्यते तु यत् ।।<br />परमं तत्तपश्चिन्त्यं परमं लोकमीप्सता ।। १ ।।</div>
						<div class="verse">व्याधिग्रहग्रहाविष्टोऽसह्यं दुःखं समश्नुते ।।<br />तपोऽतः परमं हि स्यात्तच्चिकित्सामकुर्वतः ।। २ ।। </div>
						<div class="verse">निर्हरन्त्यृत्विजोऽरण्यमन्ये वा मां मृतं गृहात् ।।<br />परमं तदपि ध्येयं वानप्रस्थ्येन संमितम् ।। ३ ।। </div>
						<div class="verse">अभ्यादधति यच्चाग्नौ प्रेतं मां ज्ञातयोऽथ तत् ।।<br />परमं तदपि ध्येयमग्न्यावेशसमत्वतः ।। ४ ।। </div>
						<div class="verse">उचितं यस्य यद्यत्स्यात्तत्तल्लोकगिरोच्यते ।।<br />तपसस्तापसस्यैवमग्न्यावेशस्य यत्फलम् ।। ५ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य त्रयोदशं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S014">
					<div class="sname">॥ चतुर्दशं ब्राह्मणम् ॥</div>
						<div class="verse">अन्नं ब्रह्मेेति निर्वक्ति पुरेवान्यदुपासनम् ।।<br />उदारफलसिद्ध्यर्थं तस्य न्यायेन निर्णयः ।। १ ।। </div>
						<div class="verse">अन्नमेव परं ब्रह्मेत्येक आहुर्विपश्चितः ।।<br />तत्तथा नावगन्तव्यं क्लिद्यत्यन्नमसुं विना ।। २ ।।</div>
						<div class="verse">प्राणो ब्रह्मेति चाप्यन्ये तच्च ग्राह्यं पुरेव न ।।<br />अन्नादृते यतः प्राणः शोषमाशु निगच्छति ।। ३ ।। </div>
						<div class="verse">ब्रह्मत्वं नानयोर्यस्मादेकैकस्य न युक्तिमत् ।।<br />संभूय देवते तस्माद्ब्रह्मत्वं संनिगच्छतः ।। ४ ।। </div>
						<div class="verse">तदेतत्संप्रधार्याऽऽह प्रातृदः पितरं किल ।।<br />किंस्विदित्यादि संहृष्टस्तद्दोषस्यासमीक्षणात् ।। ५ ।। </div>
						<div class="verse">किंस्विदेवंविदे साधु कृत्स्नसाध्वाप्तिहेतुतः ।।<br />कुर्यामसाधु वा तस्मै सर्वासाधुनिराकृतोः ।। ६ ।। </div>
						<div class="verse">पाणिना मैवमित्युक्त्या तं पिता प्रत्यषेधयत् ।।<br />संभूय परमत्वं कः स्वतोशक्तिरवाप्नुयात् ।। ७ ।। </div>
						<div class="verse">स्वतोऽशक्तिमतोर्लोके शक्तिर्योगेऽपि नेक्ष्यते ।।<br />जात्यन्धयोर्न योगेऽपि शक्ती रूपवदीक्षणे ।। ८ ।। </div>
						<div class="verse">तस्माच्छक्तिमतोरेव ग्रासांशानां यथा तथा ।।<br />तृप्तिशक्तिरिहापि स्यात्प्राणान्नाद्यात्मनोर्युतौ ।। ९ ।। </div>
						<div class="verse">न चेत्परमतां यातःकथं परमतोच्यताम् ।।<br />प्रत्येकं शक्तिमत्त्वोक्तिर्वीत्यादिवचसोच्यते ।। १० ।। </div>
						<div class="verse">व्याख्यानाय तु वीत्यस्य त्वन्नं वै वीति भण्यते ।।<br />अन्ने विष्टानि सन्त्येव भूतत्वं यान्ति येन हि ।। ११ ।।</div>
						<div class="verse">अन्नविष्टानि सर्वाणि भूतानीत्यन्नमुच्यते ।। <br />वीति तेन सदा प्राणो रमित्येवमिहोच्यते ।। १२ ।। </div>
						<div class="verse">प्राणे सति रमन्ते हि लोके दृष्टानि सर्वदा ।<br />भूतानि रमिति प्रोक्तस्तस्मात्प्राणोऽपि सूरिभिः ।। १३ ।। </div>
						<div class="verse">स्वतो गुणवतोरेवमन्नप्राणात्मनोर्भवेत् ।।<br />संभूय परमत्वं हि फलोक्तिः सैव योदिता ।। १४ ।। </div>
						<div class="verse">विशन्ति सर्वभूतानि ह्यन्नभूते प्रजापतौ ।।<br />रमन्ते प्राणभूते च फलमेतदुपासितुः ।। १५ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य चतुर्दशं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S015">
					<div class="sname">॥ पञ्चदशं ब्राह्मणम्  ॥</div>
						<div class="verse">उक्थादिगुणपूगेन विशिष्टस्यानरूपिणः ।।<br />उपासनमथेदानीं ब्रह्मणो भण्यते परम् ।। १ ।। </div>
						<div class="verse">उक्थं प्राणः कुतो यस्मात्प्राणे सति चराचरम् ।।<br />उत्थापयति कर्मेदं कर्ता वा नान्यथा ततः ।। २ ।। </div>
						<div class="verse">वीरश्चोक्थात्मवित्पुत्र उपासीनस्य जायते ।।<br />दृष्टं फलमदृष्टं तु ह्युक्थस्यैकात्म्यमश्नुते ।। ३ ।। </div>
						<div class="verse">यजुश्च प्राण एवेति सदोपासीत यत्नतः ।।<br />कतो यजुष्ट्वं तस्येति युक्तिलेशोऽभिधीयते ।। ४ ।। </div>
						<div class="verse">युज्यन्ते सर्वभूतानि संहन्यन्ते परस्परम् ।।<br />प्राणे सति यजुस्तस्मात्फलोक्तिः पूर्ववत्तथा ।। ५ ।। </div>
						<div class="verse">सामापि प्राण एवेति कथं तदिति भण्यते ।।<br />सम्यञ्चि सर्वभूतानि प्राणे सति यतस्ततः ।। ६ ।। </div>
						<div class="verse">क्षत्र्रं च प्राण एवेति चिन्तयेत्सततं हृदा ।।<br />त्रायते हेति युक्त्युक्तिः क्षत्र्रत्वस्य प्रसिद्धये ।। ७ ।। </div>
						<div class="verse">क्षणितोर्हि क्षतात्प्राणस्रायते न तु तं विना ।।<br />क्षत्रं प्राणस्ततो ज्ञेयो यथोक्तन्यायगौरवात् ।। ८ ।। </div>
						<div class="verse">प्राप्नोत्यत्रमसौ क्षत्र्रमत्रातृकमनीश्वरम् ।।<br />स एव त्राता सर्वस्य ह्यत्रं क्षत्र्रमतो भवेत् ।। ९ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य पञ्चदशं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S016">
					<div class="sname">॥ षोडशं ब्राह्मणम् ॥</div>
						<div class="verse">हृदयं सत्यमित्यादिहूपाधिसमाश्रयम् ।।<br />उपासनमतिक्रान्तं ब्रह्मणः फलवद्बहु ।। १ ।। </div>
						<div class="verse">सर्वोपाध्युपसंहारिगायत्र्युपाधिकं प्रभोः ।।<br />अधुनोपासनं वाच्यमित्यर्थः पर आगमः ।। २ ।। </div>
						<div class="verse">उदारफलसंप्राप्तावैश्वर्यं तत्र तत्र हि ।। <br />श्रुतं श्रुतौ हि गायत्र्यास्तदुपास्तिर्वरा ततः ।। ३ ।। </div>
						<div class="verse">उदारफलसंबन्धो ब्राह्मणस्यैव नान्यतः ।।<br />ब्राह्मणस्य च गायत्री कारणं तेन सा वरा ।। ४ ।। </div>
						<div class="verse">भूमिरित्यादिवाक्येन त्रिलोक्यष्टाक्षरोच्यते ।।<br />अष्टाक्षरं पदं सिद्धं गायत्र्याः प्रथमं च यत् ।। ५ ।। </div>
						<div class="verse">अष्टाक्षरत्वसामान्याद्गायत्र्याः प्रथमं पदम्।। <br />तच्चेदं चैकतामेति संख्यासामान्यहेतुतः ।। ६ ।। </div>
						<div class="verse">त्रैलोक्याभिहितिरियमष्टाक्षरसमत्वतः ।।<br />गायत्र्याद्यपादसमतो विराजाऽऽत्मैक्यमश्नुते ।। ७ ।। </div>
						<div class="verse">एवं पदं त्रयो लोका अभिधानाभिसंगतेः ।।<br />अत्यन्तमभिधेयस्य विराजैक्यं प्रपद्यते ।। ८ ।। </div>
						<div class="verse">उक्ताभिधानद्वारेण संपन्नो यस्रिलोकताम् ।।<br />यथोक्तोपासनाभ्यासाद्विराडेव भवेदसौ ।। ९ ।। </div>
						<div class="verse">त्रिषु लोकेषु यावत्स्यात्पुंभोगायेह साधनम् ।। <br />तावत्सर्वं जयत्याशु प्रथमोपास्तितः फलम् ।। १० ।।</div>
						<div class="verse">रूपराशिरशेषेण भूम्याद्युक्त्योपसंहृतः ।।<br />ऋच इत्यादिना ज्ञेया नामराश्युपसंहृतिः ।। ११ ।। </div>
						<div class="verse">अभिधेयाभिधानाख्यराशी नित्यौ व्यवस्थितौ ।।<br />परस्पराभिसंबन्धौ गायत्रीवर्त्मनोदितौ ।। १२ ।।</div>
						<div class="verse">ऋगादेरभिधानस्य यावती व्याप्तिरिष्यते ।।<br />तावत्सर्वमवाप्नोति यथोक्तोपासनान्नरः ।। १३ ।। </div>
						<div class="verse">व्याख्या तुल्यैव पूर्वेण वाक्येनोत्तरवाक्ययोः ।।<br />अक्षराणामिह ज्ञेया नातो व्याख्यायते पुनः ।। १४ ।। </div>
						<div class="verse">कर्मराशिरथेदानीं प्राण इत्यादिनोच्यते ।।<br />विधृतिः पूर्वयोः प्राणो मधुकाण्डे यथोदितः ।। १५ ।। </div>
						<div class="verse">प्राणात्मानं यथोक्तेन पादेनाऽऽपाद्य यत्नतः ।।<br />प्राणात्मैव भवत्याशु सदा तद्भावभावितः ।। १६ ।। </div>
						<div class="verse">अभिधेयोपसंहारस्रिलोकीवचसोदितः ।।<br />ऋच इत्यादिना तद्वदभिधानोपसंहृतिः ।। १७ ।। </div>
						<div class="verse">कर्मणोऽप्युपसंहारः प्राण इत्यादिना तथा ।।<br />एतावद्वस्तु जगति गायत्रीपादसंश्रयम् ।। १८ ।। </div>
						<div class="verse">अभिधेयस्य गायत्री यस्येयं त्रिपदा मता ।।<br />तस्याभिधित्सयेदानीं प्रारब्धैषोत्तरा श्रुतिः ।। १९ ।। </div>
						<div class="verse">व्याचष्टे स्वयमेवार्थं तुर्यादिपदसंहतेः ।।<br />यद्वै चतुर्थमित्यादिवचसा यत्नतः श्रुतिः ।। २० ।। </div>
						<div class="verse">रागो रज इति ज्ञेयः प्रवृत्तेः कारणं तु यत् ।। <br />रञ्जनं काम आसङ्गः सर्वानर्थकृदात्मनः ।। २१ ।। </div>
						<div class="verse">तं क्रिमित्वोपरि स्थित्वा तपतीति क्रियापदम् ।।<br />भूतानि वा रजोवाचा भण्यन्तेऽत्राखिलानि तु ।। २२ ।। </div>
						<div class="verse">उपर्युपरि तान्येष तपत्युल्बणरश्मिवान् ।।<br />श्रीयशोभ्यां यथैवायं तपत्येवमुपासकः ।। २३ ।।</div>
						<div class="verse">गुणैः सर्वानतिक्रम्य स्थित्वोपरि श्रिया ज्वलन् ।।<br />यशसा च सुदीप्तेन विद्वांस्तपति विद्विषः ।। २४ ।। </div>
						<div class="verse">कामितार्थस्य लब्धत्वात्सर्वग्रहणमात्रतः ।।<br />उपर्युपरीति वीप्सा किमर्थमिति भण्यते ।। २५ ।। </div>
						<div class="verse">नैव दोषो यतो येषां सूर्यः स्यादुपरि स्थितः ।।<br />लोकानां सर्वशब्देन तेषामेव ग्रहो भवेत् ।। २६ ।। </div>
						<div class="verse">पराञ्चो ये रवेर्लोकास्तेषामपि परिग्रहः ।।<br />कथं नु नाम सिद्धः स्यादतो वीप्सा प्रयुज्यते ।। २७ ।। </div>
						<div class="verse">व्याख्याता या पुरा यत्नाद्गायत्री जगदात्मिका ।।<br />मूर्तामूर्तरसे भानौ त्रिपादेषा प्रतिष्ठिता ।। २८ ।। </div>
						<div class="verse">तदपीदं पदं तुर्यं सत्येऽध्यात्मे प्रतिष्ठितम् ।।<br />अक्ष्णि प्रकाशरूपे हि सर्वं रूपं प्रतिष्ठितम् ।। २९ ।।</div>
						<div class="verse">किं पुनस्तत्सत्यमिति सत्यं चक्षुरितीर्यते ।।<br />चक्षुषः सत्यता कस्मादिति चेदुच्यते तथा ।। ३० ।। </div>
						<div class="verse">तस्मादित्यादिवाक्येन सत्यताऽक्ष्णो विभाव्यते ।।<br />दृष्टं मृषाऽपि श्रवणं न तु दृष्टिर्मृषेक्ष्यते ।।<br />तस्या विशेषनिष्ठत्वान्मृषात्वं नोपपद्यते ।। ३१ ।। </div>
						<div class="verse">एवं तुरीयमेतस्मिन्सत्ये चक्षुषि सर्वदा ।।<br />प्रकाशैकस्वभावे हि साक्षादेव प्रतिष्ठितम् ।। ३२ ।। </div>
						<div class="verse">अक्ष्णि प्रकाशरूपेऽस्मिन्सर्वं रूपं प्रतिष्ठितम् ।।<br />बले प्राणे प्रतिष्ठा च चक्षुषोऽपि प्रदर्श्यते ।। ३३ ।। </div>
						<div class="verse">इन्द्राग्नी ताविमौ सिद्धावग्निस्तत्र प्रकाशकः ।।<br />इन्द्रो विधरणः प्राणः पूर्वयोर्नामरूपयोः ।। ३४ ।। </div>
						<div class="verse">यावान्प्रकाशो जगति स सर्वोऽग्निरिहोच्यते ।। <br />परिस्पन्दश्च सर्वत्र प्राण इन्द्रस्तथोच्यते ।। ३५ ।। </div>
						<div class="verse">त्रिलोकी च त्रिवेदी च प्राणादित्रयमेव च ।।<br />प्रतिष्ठितमिहाध्यात्म एवमुक्तेन वर्त्मना ।। ३६ ।। </div>
						<div class="verse">प्राणादित्यौ हि गायत्रीसक्तावुक्तेन वर्त्मना ।।<br />संजीवनं तदन्येषां प्राणानां भवतीश्वरात् ।। ३७ ।। </div>
						<div class="verse">सा हैषेति श्रुतिरतो यथोक्तार्थवबुद्धये ।। <br />प्राणान्गयान्यतस्तत्रे गायत्रीयमतो मता ।। ३८ ।। </div>
						<div class="verse">उपनीतौ स आचार्यः पच्छश्चार्धर्चशस्तथा ।।<br />सावित्रीं याममूं प्राह बटवे मन्त्रलक्षणाम् ।। ३९ ।।</div>
						<div class="verse">साऽप्येषैव च विज्ञेया व्याख्याता या प्रयत्नतः ।।<br />यस्मै प्राह स आचार्यस्तस्य प्राणानवत्यसौ ।। ४० ।। </div>
						<div class="verse">एवंवित्सन्स आचार्यो यस्मा अन्वाह सादरः ।।<br />त्रायते तस्य गायत्री वटोः प्राणान्न संशयः ।। ४१ ।। </div>
						<div class="verse">माणवकस्योपनयनसमये वेदवादिनाम् ।।<br />छन्दः प्रति विवादोऽयं तन्निर्णीतौ परा श्रुतिः ।। ४२ ।। </div>
						<div class="verse">तां हैतामिति वाक्येन सावित्रीं प्रतिदर्श्यताम् ।।<br />अनुष्टुप्छन्दसं ब्रूयात्पूर्वपक्षप्रसिद्धये ।। ४३ ।। </div>
						<div class="verse">तामेतामेक आचार्या उपनीताय यत्नतः ।।<br />अनुष्टुप्छन्दसं प्राहुः सावित्रीं न्यायसंश्रयात् ।। ४४ ।। </div>
						<div class="verse">वागनुष्टुब्यतः साक्षाद्वाक्च साक्षात्सरस्वती ।।<br />उपनीताय सैवातो वक्तव्या न ततोऽपरा ।। ४५ ।। </div>
						<div class="verse">यथैतदुक्तमाचार्यैः कुर्याद्विद्वान्न तत्तथा ।।<br />गायत्रीमेव सावित्रीं ब्रूयात्सर्वफलाप्तितः ।। ४६ ।। </div>
						<div class="verse">यथोक्तायां हि गायत्र्यां कृत्स्रं जगदुपाहितम् ।।<br />तदुक्तौ सर्वमुक्तं स्याद्यत्पुमर्थाय साधनम् ।। ४७ ।। </div>
						<div class="verse">विज्ञानपुरुषस्येदं स्वभावादेव सर्वदा ।।<br />आत्मैव हि जगत्कृत्स्नं साधारणविशेषवत् ।। ४८ ।।</div>
						<div class="verse">साधारणानि वस्तूनि तथाऽसाधारणान्यपि ।।<br />नानुपादाय कृस्नानि जन्तोः काचित्क्रियेष्यते ।। ४९ ।। </div>
						<div class="verse">अभिव्यक्तेः पुराऽप्येतद्रूपमासीत्स्वभावतः ।।<br />अभिव्यक्तौ तु तत्साक्षात्समाष्टिव्यष्टिलक्षणम् ।। ५० ।। </div>
						<div class="verse">एवं सिद्धे महिम्न्यस्मिन्यथोक्तेनैव वर्त्मना ।।<br />कनीयस्ता विवृद्धिर्वा नैव संभाव्यते मितेः ।। ५१ ।। </div>
						<div class="verse">ऊरीकृत्येममेवार्थं स य इत्यादिनोच्यते ।।<br />महाप्रतिग्रहेणापि नैवंविद्दोषमृच्छति ।। ५२ ।। </div>
						<div class="verse">दर्शनस्य स्तुतिरियं स य इत्यादिनोच्यते ।।<br />तादृक्प्रतिग्रहस्येह न क्वचित्संभवो यतः ।। ५३ ।। </div>
						<div class="verse">प्रतिग्रहस्य निन्दा वा विद्वन्मानात्प्रसक्तितः ।।<br />निःशेषपुण्यमोषित्वान्निषेधार्थाय कुत्स्यते ।। ५४ ।। </div>
						<div class="verse">उक्तपादेष्वपि ज्ञानं नैवालमपबाधितुम् ।।<br />गायत्रीवेदिनो जन्तोरपि भूयान्प्रतिग्रहः ।। ५५ ।। </div>
						<div class="verse">नैवं दाता जगत्यस्मिन्न च तादृक्प्रतिग्रहः ।।<br />ग्रहीता वेह नैवेति कुत इत्यादिनोच्यते ।। ५६ ।।</div>
						<div class="verse">अप्यभ्युपगमे चैषां नैव दोषस्य संभवः ।।<br />विदुषोऽसतीत्यतः प्राह स य इत्यादिना श्रुतिः ।। ५७ ।। </div>
						<div class="verse">स यः कश्चिदिमाल्लोँकान्पूर्णान्पुंभोगसाधनैः ।।<br />विद्वान्संप्रतिगृह्णीयात्कथचित्कामंप्लुतेः ।। ५८ ।। </div>
						<div class="verse">आद्यपादपरिज्ञानमात्रस्यैव प्रतिग्रहः ।। <br />क्षयायालं न शेषस्य गायत्रीदर्शनस्य सः ।। ५९ ।। </div>
						<div class="verse">यावतीयं त्रयी विद्या तावन्तमपि गृह्णतः ।।<br />द्वितीयपदविज्ञानक्षतिरेव न सर्वतः ।। ६० ।। </div>
						<div class="verse">असंभवेऽपि कल्प्येत यदि तादृक्प्रतिग्रहः ।।<br />त्रैविद्यलक्षणः सोऽपि तृतीयं नाऽऽप्नुयात्पदम् ।। ६१ ।। </div>
						<div class="verse">अन्तरण्डविभक्तस्य यथोक्तैः स्यात्प्रतिग्रहैः ।।<br />क्षयो नानन्तरूपस्य स्यात्समष्टिवपुर्भृतः ।। ६२ ।। </div>
						<div class="verse">परिच्छिन्नेन सर्वत्र प्रतिमानं जगत्यपि ।।<br />अन्तवद्विषयं दृष्टं न त्वनन्तस्य कुत्रचित् ।। ६३ ।। </div>
						<div class="verse">अयं चानन्तमात्मानमक्षिसूर्यव्यवस्थितम् ।। <br />अगादुपासानात्प्राणमात्मत्वेन दिवानिशम् ।। ६४ ।। </div>
						<div class="verse">संभाव्यते क्षयस्तस्य न कुतश्चिदनन्ततः ।।<br />अन्तवान्क्षीयते लोके न त्वनन्तः कुतश्चन ।। ६५ ।। </div>
						<div class="verse">आवृत्तिः क्षयशब्देन दुःखप्रायासु भूमिषु ।।<br />कैवल्यावसितेर्नासौ स्यात्समष्टिवपुर्भृतः ।। ६६ ।। </div>
						<div class="verse">उपस्थानं यथोक्ताया गायत्र्याः श्रद्धयाऽन्वितः ।।<br />गायत्र्यसीतिमन्त्रेण कुर्यादुक्तार्थवित्सदा ।। ६७ ।। </div>
						<div class="verse">एकद्वित्रिपद्यसीति पूर्वान्पादान्विचिन्तयेत् ।। <br />चतुष्पात्त्वं च तुर्येण यथोक्तेन विचिन्तयेत् ।। ६८ ।। </div>
						<div class="verse">अपदसीत्यपि गिरा तस्या आनन्त्यमुच्यते ।। <br />अव्यया चाक्षयाऽसीति न ह्यन्तस्तेऽधिगम्यते ।। ६९ ।। </div>
						<div class="verse">नमस्तेऽस्तु तुरीयायेत्युक्त्या तुर्यप्रधानताम् ।।<br />गुणभावं यथोक्तस्य विद्यात्पादत्रयस्य तु ।। ७० ।। </div>
						<div class="verse">शत्रुनामगृहीत्यर्थमसावितिपदं त्विह ।।<br />फलोक्तिरद इत्येतदुपासितुरहं तथा ।। ७१ ।। </div>
						<div class="verse">शत्रुणा कामितो योऽर्थो मा प्रापत्तमसाविति ।।<br />मा समृद्ध्यथवा सोऽस्मै तं वाऽहं प्राप्नुयामिति ।। ७२ ।। </div>
						<div class="verse">अभिचारार्थमेतस्मिन्नुपस्थाने यथोदिने ।।<br />अभिधानैकदेशोक्त्या विक्ल्पः फलगोचरः ।। ७३ ।। </div>
						<div class="verse">स्वार्थे त्वहमद इति ह्युपस्थानै फलं भवेत् ।।<br />अदः प्रयोजनं देवि प्राप्नुयां त्वत्प्रसादतः ।। ७४ ।। </div>
						<div class="verse">एतावदेव किं ज्ञेयं किंवाऽन्यदपि शिष्यते ।।<br />अस्त्यन्यदपि विज्ञेयं तद्विनाऽकृत्स्नता यतः ।। ७५ ।। </div>
						<div class="verse">कार्त्स्न्येन विद्या स्वभ्यस्ता फलायालमुपासितुः ।।<br />विपर्ययेणानर्थाय तदेतत्प्रतिपाद्यते ।। ७६ ।।</div>
						<div class="verse">सर्वात्मकत्वाद्गायत्र्या अग्नेरपि परिग्रहः ।।<br />तन्मुखत्वेनासंसिद्धेस्तादर्थ्येनोत्तरा श्रुतिः ।। ७७ ।। </div>
						<div class="verse">मुखविज्ञानविरहादनर्थफलकीर्तनम् ।।<br />अग्निरेव मुखं तस्या इत्युक्त्या कृत्स्नतोच्यते ।। ७८ ।। </div>
						<div class="verse">गायत्रीदर्शनस्येह फलकार्त्स्न्यं तथैव च ।।<br />यथोक्ताग्निमुखज्ञानाद्यदीत्यादिगिराऽधुना ।। ७९ ।। </div>
						<div class="verse">यो वेदाग्निमुखामेतां गायत्रीमग्निरेव सः ।।<br />अग्निरिन्धनवत्सर्वं दहेद्विद्वान्प्रतिग्रहम् ।। ८० ।। </div>
						<div class="verse">दाहकस्य न बह्वस्ति दाह्ययोगाभिवृद्धितः ।।<br />क्षयश्चाशेषदाह्यस्य यस्मात्तस्मादिवेतिगीः ।। ८१ ।। </div>
						<div class="verse">एवंविदेवमेव स्यात्पापं वह्निवदिन्धनम् ।।<br />सर्वं संभक्ष्य तत्पापं शुद्धः पापवियोगतः ।। ८२ ।।</div>
						<div class="verse">पूतोऽसंसर्गिधर्मत्वादजरोऽपरिणामवान् ।।<br />अमृतोऽस्थूलदेहत्वात्प्राणमात्रस्वभावतः ।। ८३ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य षोडशं ब्राह्मणम् </div>
				</div>
		<hr>
				<div class="section" type="brahmana" id="BRVS_C05_S017">
					<div class="sname">॥ सप्तदशं ब्राह्मणम् ॥</div>
						<div class="verse">यथोक्तोपासनाभ्यासभावितस्य क्रियाकृतः ।।<br />उपस्थानं प्रवक्तव्यमित्यर्थः पर आगमः ।। १ ।। </div>
						<div class="verse">तुरीयं पदमादित्यो लोकद्वारं च येन सः ।।<br />संभाव्यते प्रसङ्गोऽत आदित्योपस्थितेरिह ।। २ ।। </div>
						<div class="verse">हिरण्यं ज्योतिरमृतं मण्डलेन तदात्मना ।।<br />सत्यस्य परमार्थस्य द्वारमाच्छादितं रवेः ।। ३ ।। </div>
						<div class="verse">त्वद्दर्शनार्थिने मह्यं पूषन्द्वारमपावृणु ।।<br />जगत्पुष्णाति वृष्ट्याद्यैः पूषाऽऽदित्यस्ततः स्मृतः ।। ४ ।। </div>
						<div class="verse">सत्या अवितथा धर्मा यस्य मानव्यपाश्रयात् ।।<br />तस्मै मे सत्यधर्माय दृष्ट्यै द्वारमपावृणु ।। ५ ।। </div>
						<div class="verse">हिमघर्माम्बुदानेन पुष्णातीदं यतो जगत् ।।<br />तस्मात्पूषा यतश्चैको गच्छत्येकर्षिता ततः ।। ६ ।। </div>
						<div class="verse">संयमात्सर्वयाम्यानां यमोऽसि परमेश्वरः ।।<br />स्वीरणाच्छीततोयादेः सूर्यस्तेनासि घर्मदः ।। ७ ।।</div>
						<div class="verse">प्रजापतिः परं ब्रह्म कारणं तदपत्यतः ।।<br />प्राजापत्योऽसि तेन त्वं गीयसे विपुलश्रुतैः ।। ८ ।। </div>
						<div class="verse">रश्मीनपनुदाशेषांस्तेजः संयच्छं संहर ।।<br />कल्याणं ते यदत्यर्थं रूपं यच्च तवैव तत् ।। ९ ।। </div>
						<div class="verse">योऽसावादित्यगो देवः सोऽहमस्मीतिबुद्धिगः ।।<br />स्थानमात्राच्चा तौ भिन्नौ वस्तुतो नाऽऽवयोर्भिदा ।। ११ ।। </div>
						<div class="verse">देवतामनिलं यातु वायुर्योऽयं शरीरगः ।।<br />शरीरं भस्मसाद्यातु मर्त्युत्वं ह्येतदाश्रितम् ।। १२ ।। </div>
						<div class="verse">भस्मान्तमिति लिङ्गाच्च कर्मिणः स्यादुपस्थितिः ।। <br />न तु संन्यासिनो न्याय्या दाहासंभवहेतुतः ।। १३ ।। </div>
						<div class="verse">वायुरित्यादिकं ग्राह्यमुपलक्षणमेव तु ।। <br />शिष्टानां देवतांशानां यथास्वं प्रतिपत्तये ।। १४ ।। </div>
						<div class="verse">अग्निं स्वात्ममनःसंस्थामधुना देवतां गृही ।।<br />प्रार्थयत्योमिति गिरा मुमूर्षुस्तत्परीप्सया ।। १५ ।। </div>
						<div class="verse">सर्वस्याप्यवनादों स्यादवतेरों यतस्ततः ।।<br />ऋतुर्मनोमयत्वाच्च सा हि संकल्परूपिणी ।। १६ ।। </div>
						<div class="verse">ओं क्रतो इति संबोध्य स्मरेत्यत्र नियुज्यते ।।<br />प्रकृष्टफलसंप्राप्तेः स्मृतिमात्रैकहेतुतः ।। १७ ।। </div>
						<div class="verse">स्मर्तव्यं स्मर तेनाद्य मरणे प्रत्युपस्थिते ।।<br />आदरार्थं स्मरेत्यस्य पुनः पुनरुदीरणम् ।। १८ ।। </div>
						<div class="verse">मुपथा नय नो वह्ने सुपथेति विशेषणात् ।।<br />उदङ्भार्गग्रहो न्याय्यः शिष्टानां पुनरागतेः ।। १९ ।। </div>
						<div class="verse">राये कर्मफलायेति रयिः कर्मफलं यतः ।।<br />प्रज्ञानानि च सर्वाणि देव विद्वान्क्रियास्तथा ।। २० ।।</div>
						<div class="verse">कुटिलं च तथा पापमस्मत्तस्त्वं वियोजय ।।<br />वयं तु कृतकृत्यत्वादसक्ताश्च मुमूर्षवः ।। २१ ।। </div>
						<div class="verse">नमउक्तिमतो भक्त्या तुभ्यं बहुतमां धिया ।।<br />अयुषोऽन्ते विधेमाद्य क्षम देव प्रसीद मे ।। २२ ।। </div>
						<div class="verse">मस्करीन्द्रप्रणीतस्य भवनामभृतो यतेः ।।<br />भाष्यस्य वार्तिकोक्त्यैवमध्यायः सप्तमो गतः ।। २३ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके पञ्चमाध्यायस्य सप्तदशं ब्राह्मणम् </div>
				</div>
		<hr>
		<div class="authorline">इति श्रीमत्परमहंसपरिव्राजकाचार्यभगवत्पूज्यपादशिष्य श्रीसुरेश्वराचार्यविरचिते बृहदारण्यकोपनिषद्भाष्यवार्तिके पञ्चमोऽध्यायः </div>
</div>

<!-- div #main-navbar .main-navbar .main-navbar-fixed-top -->

				<div id="main-sidebar" class="main-sidebar main-sidebar-right">
					<div id="main-sidebar-wrapper" class="main-sidebar-wrapper">
						<div class="section">
							<h3>  ॥ पञ्चमोऽध्यायः॥ </h3>
						</div>
			   <hr>
						<nav>
							<ul>
								<li class="close-sb"><a href="#BRVS_C05_S01">॥ प्रथमं ब्राह्मणम्  ॥</a></li>
							   
								<li class="close-sb"><a href="#BRVS_C05_S02">॥ द्वितीयं ब्रह्माणम्  ॥</a></li>
					 
								<li class="close-sb"><a href="#BRVS_C05_S03">॥ तृतीयं ब्राह्मणम्  ॥</a></li>
							
								<li class="close-sb"><a href="#BRVS_C05_S04">॥ चतुर्थं ब्राह्मणम्   ॥</a></li>
							 
								<li class="close-sb"><a href="#BRVS_C05_S05">॥ पञ्चमं ब्राह्मणम्  ॥</a></li>
							 
								<li class="close-sb"><a href="#BRVS_C05_S06">॥ षष्ठं ब्राह्मणम् ॥</a></li>
								
								<li class="close-sb"><a href="#BRVS_C05_S07">॥ सप्तमं ब्राह्मणम् ॥</a></li>
								
								<li class="close-sb"><a href="#BRVS_C05_S08">॥ अष्टमं ब्राह्मणम् ॥</a></li>
								
								<li class="close-sb"><a href="#BRVS_C05_S09">॥ नवमं ब्राह्मणम् ॥</a></li>
								
								<li class="close-sb"><a href="#BRVS_C05_S010">॥ दशमं  ब्रह्मणम् ॥</a></li>
								
								<li class="close-sb"><a href="#BRVS_C05_S011">॥ एकादशं ब्राह्मणम् ॥</a></li>
								
								<li class="close-sb"><a href="#BRVS_C05_S012">॥ द्वादशं ब्राह्मणम्  ॥</a></li>
								
								<li class="close-sb"><a href="#BRVS_C05_S013">॥ त्रयोदशं ब्राह्यणम् ॥</a></li>
								
								<li class="close-sb"><a href="#BRVS_C05_S014">॥ चतुर्दशं ब्राह्मणम् ॥</a></li>
								
								<li class="close-sb"><a href="#BRVS_C05_S015">॥ पञ्चदशं ब्राह्मणम्  ॥</a></li>
								
								<li class="close-sb"><a href="#BRVS_C05_S016">॥ षोडशं ब्राह्मणम् ॥</a></li>
								
								<li class="close-sb"><a href="#BRVS_C05_S017">॥ सप्तदशं ब्राह्मणम् ॥</a></li>
							</ul>
						</nav>
					</div>
				</div>

<!-- #main-sidebar .main-sidebar .main-sidebar-right -->

				<script src="https://ajax.googleapis.com/ajax/libs/jquery/1.11.2/jquery.min.js"></script>
				<script src="https://ajax.googleapis.com/ajax/libs/jqueryui/1.11.4/jquery-ui.min.js"></script>
				<script src="dist/jquery.simpler-sidebar.min.js"></script>
				<div id="main-navbar" class="main-navbar main-navbar-fixed-top">
					<div class="main-navbar-content">
						<div id="toggle-sidebar" class="icon right" title="Sidebar Menu">
							<img alt="menu" src="assets/menu32@64.png" width=24px height="24px">
						</div>
					</div>
				</div>

				<script>
				$(document).ready(function() {
					$('#main-sidebar').simplerSidebar({
						opener: '#toggle-sidebar',
						animation: {
							easing: "easeOutQuint"
						},
						sidebar: {
							closingLinks: '.close-sb'
						}
					});
				});
				</script>


				<a href="#index"><font size="3"> Back to Top </font></a>				
			</div>
		</div>
</span>
</body>
</html>
