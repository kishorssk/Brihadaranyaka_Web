<!DOCTYPE html >
<html xmlns="http://www.w3.org/1999/xhtml">
<head>

<meta http-equiv="Content-Type" content="text/html; charset=UTF-8">
<title> बृहदारण्यकोपनिषद्भाष्यवार्तिकम् </title>

<link rel="stylesheet" href="keyboard.css">
<link rel="stylesheet" href="loadfont.css">

<!-- Bootstrap links -->
<link rel="stylesheet" href="bootstrap-3.3.5-dist/css/bootstrap.css">
<link rel="stylesheet" href="bootstrap-3.3.5-dist/css/bootstrap.min.css">
<link rel="stylesheet" href="style.css">
<!-- Sidebar Menu -->
<link rel="stylesheet" type="text/css" href="https://cdnjs.cloudflare.com/ajax/libs/normalize/3.0.3/normalize.min.css">
<link rel="stylesheet" type="text/css" href="assets/style.css">


</head>

<body>
	<span>
		<div class="header_top">  
			<div class="col-xs-1">
				<a href="index.html"><span class="glyphicon glyphicon-home" title="Home"></span></a>
			</div>
		श्रीमत्सुरेश्वराचार्यविरचितं बृहदारण्यकोपनिषद्भाष्यवार्तिकम् । 
		</div>
		<div class="row">
			<div class="col-xs-12" id="index">
				<div class="chapter" type="adhyaya" id="BRVS_C04">
					<div class="ch_name"> ॥ चतुर्थोऽध्यायः ॥ </div>
		<hr>
				<div class="section" type="brahmana" id="BRVS_C04_S01">
					<div class="sname">॥ प्रथमं ब्राह्मणम् ॥</div>
						<div class="verse">आनन्दं ब्रह्म विज्ञानं साक्षादित्यादिलक्षणम् ।।<br />पञ्चमान्ते विनिर्णीतं जल्पन्यायेन सांप्रतम् ।। १ ।। </div>
						<div class="verse">वागादिदेवताद्वारा भूयस्तस्यैव वित्तये ।।<br />षष्ठ आरभ्यतेऽध्यायो वादन्यायेन यत्नतः ।। २ ।। </div>
						<div class="verse">योग्यकालावबोधार्थमासांचक्र इतीरणम् ।।<br />कल्पं बुद्ध्वाऽथ तमृषिराजगाम महीपतिम् ।। ३ ।। </div>
						<div class="verse">पशूनिच्छन्किमागास्त्वं प्रश्नान्वा सूक्ष्मनिर्मयान् ।।<br />वक्तुं किमागतोऽसीति नृपः पप्रच्छ तं मुनिम् ।। ४ ।। </div>
						<div class="verse">धनार्थं ब्राह्मणा यान्ति राजानमिति युज्यते ।।<br />न त्वनापदि विद्यार्थं तं यान्तीह द्विजोत्तमाः ।। ५ ।। </div>
						<div class="verse">नान्यत्र क्षत्र्रियाद्विद्या यत्र संभाव्यते क्वचित् ।।<br />उपसीदन्ति तत्रैव ब्राह्मणाः क्षत्र्रियान्सदा ।। ६ ।। </div>
						<div class="verse">याज्ञवल्क्यस्य शिष्यत्वे ग्रन्थच्छायाऽपि नेष्यते ।।<br />जनकस्यैव शिष्यत्वे ग्रन्थच्छायोपलक्ष्यते ।। ७ ।। </div>
						<div class="verse">अण्वन्तानिति शब्दोऽयं न स्यात्पशुविशेषणम् ।।<br />उभयं त्वित्यतः शेषाद्दूयं पृष्टमतो भवेत् ।। ८ ।। </div>
						<div class="verse">तद्धेतुहेतुमत्त्वस्य प्रसिद्ध्यर्थमथावदत् ।।<br />इच्छाम्युभयमप्येतदित्येवं ह्यन्यथा वदेत् ।। ९ ।। </div>
						<div class="verse">वाग्देवताऽग्निरत्र स्यात्तथाऽऽयतनमिन्द्रियम् ।।<br />ब्रह्माऽऽकाशः प्रतिष्ठा च नामोपनिषदुच्यते ।। १० ।।</div>
						<div class="verse">करणायतनान्देवान्स्वप्रतिष्ठान्व्रजेत्तु सः ।।<br />प्रज्ञाद्युपनिषत्कान्यो ध्यानाद्देवो भवेदिह ।। ११ ।। </div>
						<div class="verse">देवतायतने चैव प्रतिष्ठोपनिषत्तथा ।।<br />षट्स्वप्येतेषु विज्ञेयमेतदेव चतुष्टयम् ।। १२ ।। </div>
						<div class="verse">मातृमानिति हेतूक्तिः सम्यग्बक्तृत्वसिद्धये ।।<br />सम्यक्त्वप्रतिपत्त्यर्थं तथैव स्यात्परं वचः ।। १३ ।। </div>
						<div class="verse">यस्मादवदतो लोके पुरुषार्थो न कश्चन ।।<br />दृष्टो वा यदि वाऽदृष्टो वाग्ब्रह्मातः प्रतीयताम् ।। १४ ।। </div>
						<div class="verse">न चेदायतनाद्युक्तमेकपाद्ब्रह्म तर्हि तत् ।।  <br />असमस्तमिदं ब्रह्म न युक्तं समुपासितुम् ।। १५ ।। </div>
						<div class="verse">स त्वं जानंश्चतुष्पान्मे ब्रह्म व्याख्यातुमर्हसि ।।<br />वागेवाऽऽयतनमिति याज्ञवल्क्योऽप्युवाच तम् ।। १६ ।। </div>
						<div class="verse">वागेवाऽऽयतनं तस्य वागेव करणं भवेत् ।।<br />ब्रह्माऽऽकाशः प्रतिष्ठा स्यात्प्रज्ञाऽस्योपनिषत्तथा ।। १७ ।। </div>
						<div class="verse">प्रज्ञेयं किं ततो भिन्ना प्रतिष्ठायतने यथा ।।<br />किंवाऽभिन्नेति मे ब्रूहि प्रज्ञोपनिषदं स्फुटम् ।। १८ ।। </div>
						<div class="verse">स्वयमेव तु वाक्प्रज्ञा ब्रह्मणो न तु भिद्यते ।।<br />कुतः प्रज्ञात्वसंसिद्धिर्वाच इत्येतदुच्यते ।। १९ ।। </div>
						<div class="verse">यत एवमतो वाचं परं ब्रह्मेति चिन्तयेत् ।।<br />विराङ्गृहीतिरत्र स्यात्साधारकरणग्रहात् ।। २० ।। </div>
						<div class="verse">तथा देवतया सूत्रं नियन्ताऽपि वियद्गिरा ।।<br />कारणाद्यखिलं विश्वं देवतावधि भण्यते ।। २१ ।।</div>
						<div class="verse">यतो वागाद्युपास्त्यत्र तस्मात्सर्वं विवक्षितम् ।। <br />एनं भूतानि सर्वाणीत्युपासनफलाभिधा ।। २२ ।। </div>
						<div class="verse">देवो भूत्वेति देवान्हि प्रधानफलकीर्तनम् ।।<br />विद्वान्य एवमित्युक्त्या साध्यसाधनसंगतिः ।। २३ ।। </div>
						<div class="verse">देवो भूत्वेति जीवन्सन्भावनोपचयान्नरः ।।<br />वैलक्षण्यमुपास्तीनां भण्यते ब्रह्मबोधतः ।। २४ ।। </div>
						<div class="verse">तथैव वचसोक्तिः स्याद्देवो भूत्वेति संभवात् ।।<br />प्रतिवाक्यं बहूक्तिश्च षण्णामेकत्वसिद्धये ।। २५ ।। </div>
						<div class="verse">प्रागपि ब्रह्मविज्ञानाद्ब्रह्मैवाभूद्यथा तथा ।।<br />देवोपासनतः पूर्वं नाभूद्देव उपासकः ।। २६ ।। </div>
						<div class="verse">भावनोपचयाद्देवो भूत्वा विद्वानिहैव तु ।।<br />देवानप्येति सोऽग्न्यादीञ्शरीरत्यागतः परम् ।। २७ ।। </div>
						<div class="verse">उत्पत्त्याद्यात्मकं कार्यं साध्यं सर्वस्य कर्मणः ।।<br />उपासनं च कर्मैव युक्तमुक्तमिदं ततः ।। २८ ।। </div>
						<div class="verse">ब्रह्म वा इदमित्येवं तथा ब्रह्मैव सन्निति ।।<br />प्रागपि ब्रह्मविज्ञानात्सिद्धं तादात्म्यमुच्यते ।। २९ ।। </div>
						<div class="verse">हस्त्यृषभमिति चोक्त्या भण्यते गुरुदक्षिणा ।।<br />स च तां नाग्रहीद्दत्तां पिता म इति हेतुगीः ।। ३० ।। </div>
						<div class="verse">नन्वनुशिष्ट एवायं पूर्वोक्तैरनुशासनैः ।।<br />पितृव्रतोपरोधोऽत्र नातः कश्चन विद्यते ।। ३१ ।। </div>
						<div class="verse">नाऽऽत्मविद्यातिरेकेण पितुर्वस्त्वन्तरे यतः ।।<br />असमाप्तेः पुमर्थस्य मतं नास्यानुशासनम् ।। ३२ ।। </div>
						<div class="verse">यस्मिञ्ज्ञातेऽखिलं ज्ञातं कृतमाप्तं च कामितम् ।। <br />तित्यक्षितं च संत्यक्तं पितुस्तदनुशासनम् ।। ३३ ।। </div>
						<div class="verse">यतो वस्त्वन्तरं नान्यदात्मनो विद्यते परम् ।।<br />सम्यक्तज्ज्ञानमेवातस्तदन्यत्र मृषा मतिः ।। ३४ ।। </div>
						<div class="verse">आत्मज्ञानोदयायैव याज्ञवल्क्योऽप्यतोऽवदत् ।।<br />उपासनान्यशेषाणि तथा कर्माण्यशेषतः ।। ३५ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके चतुर्थाध्यायस्य प्रथमं षडाचार्यब्राह्मणम् </div>
				</div>
		<hr>
				<div class="section" type="brahmana" id="BRVS_C04_S02">
					<div class="sname">॥ द्वितीयं ब्रह्माणम्॥</div>
						<div class="verse">अनुशिष्यापि स नृपं यदा नैच्छद्धनं नृपात् ।।<br />अननुशिष्टहेतूक्त्या मती राज्ञस्तदाऽभवत् ।। १ ।। </div>
						<div class="verse">यथोक्ता नानुशिष्टिश्चेत्कीदृक्तदनुशासनम् ।।<br />संभावितानुशिष्ट्यर्थं तं राजोपससाद ह ।। २ ।। </div>
						<div class="verse">उपासनानां सर्वेषामैकात्म्यज्ञाननिष्ठता ।।<br />ब्रह्मविद्याधिकारत्वादित्येतदधुनोत्यते ।। ३ ।। </div>
						<div class="verse">कूर्चादुत्थाय विधिना तं राजोपससाद ह ।।<br />भगवन्ननुशाधीति यथेहाभिमतं तव ।। ४ ।। </div>
						<div class="verse">यथा जिगमिषुः पान्थो रथंं वा नावमेव वा ।।<br />आददीताऽऽप्तिसिद्ध्यर्थं गन्तव्यस्य तथैव च ।। ५ ।। </div>
						<div class="verse">यथोक्तोपनिषद्भिस्त्वं संस्कृतात्माऽसि भावितः ।। <br />एवं वृन्दारकः पूज्य आढ्यो मानुषवित्तवान् ।। ६ ।। </div>
						<div class="verse">तथैवाधीतवेदश्च युक्तः साधनसंपदा ।।<br />गतिसाधनवत्त्वाच्च गन्तव्यमनुमीयते ।। ७ ।। </div>
						<div class="verse">अध्यात्मादिव्यवच्छेदान्मुच्यमान उपासनैः ।।<br />आविरिञ्चादितो भूप यास्यसि क्वेति भण्यताम् ।। ८ ।। </div>
						<div class="verse">पप्रच्छ याज्ञवल्क्योऽत इतस्त्वं क गमिष्यसि ।। <br />सर्वस्यैवाऽऽत्मभूतत्वाद्गन्तव्यं न स पश्यति ।। ९ ।। </div>
						<div class="verse">ननूक्तोपनिषद्भिर्हि गन्तव्यं प्राक्प्रबोधितम् ।।<br />देवो भूत्वेति वचसा तत्कस्मादिह पृच्छयते ।। १० ।। </div>
						<div class="verse">नाहं वेदेति च नृपो जानन्नप्यब्रवीत्कथम् ।।<br />नैष दोषो यतोऽप्राक्षीद्याज्ञवल्क्यो नराधिपम् ।। ११ ।।</div>
						<div class="verse">पूर्वभूमेर्मुच्यमान उत्तरां कां गमिष्यसि ।।<br />देवतोपासनाद्येतज्ज्ञानोत्पत्त्यै विवक्षितम् ।। १२ ।। </div>
						<div class="verse">उपासनानि सर्वाणि परविद्याधिकारतः ।।<br />क्रममुक्तिफलानीति क्व गमिष्यसिगीरतः ।। १३ ।। </div>
						<div class="verse">राज्ञस्तु तदविज्ञानान्नाहं वेदेति युज्यते ।।<br />अन्ये गतिविवक्षार्थं मुनेः प्रश्नं प्रचक्षते ।। १४ ।। </div>
						<div class="verse">साक्षाद्ब्रह्मविदप्येष नाऽऽत्माप्तौ गतिविन्नृपः ।।<br />परमात्मैव गन्तव्यः परमात्मविदा ननु ।। <br />अथ कः संशयो येन स तेनैवं नियुज्यते ।। १५ ।। </div>
						<div class="verse">गतिर्न विदिता तस्य तां स तस्मै विवक्षति ।।<br />एवमर्थमुपोद्धातमेवं स कृतवान्मुनिः ।। १६ ।। </div>
						<div class="verse">श्रुतौ यद्यपि नैतस्यां श्रूयते गतिचोदना ।।<br />तथाऽपि गतिरेवेयमुत्तरत्र स्फुटं हि तत् ।। १७ ।। </div>
						<div class="verse">गतिविज्ञानवैकल्यात्परमात्मविदप्यसौ ।।<br />न जाने क्व गमिष्यामि कथं वेत्यब्रवीन्नृपः ।। १८ ।।</div>
						<div class="verse">इति व्याचक्षते केचिन्द्रन्थमेतं महाधियः ।।<br />श्रुत्यक्षरानुसारेण नायमर्थोऽत्र लभ्यते ।। १९ ।। </div>
						<div class="verse">ब्रह्मवित्त्वे तु राज्ञोऽस्य मितिं नोपलभामहे ।।<br />ग्रन्थे नानन्तरे यस्मादात्मज्ञानं समीरितम् ।। २० ।। </div>
						<div class="verse">गत्यर्थो नापि च प्रश्नः क्व गमिष्यसिलक्षणः ।।<br />गन्तव्यं पृच्छ्यते यस्मान्न पिपृच्छिषिता गतिः ।। २१ ।। </div>
						<div class="verse">यत्साक्षादित्युपक्रम्य य आत्मेत्युपसंहृतेः ।।<br />तदन्यस्य तदात्मत्वाद्ब्रह्मणि स्यात्कथं गतिः ।। २२ ।।</div>
						<div class="verse">गतिगन्तव्यगन्त्रादेरोतप्रोतात्मवर्त्मना ।।<br />ब्रह्मात्मनि समाप्तत्वाद्गतिः का परमात्मनि ।। २३ ।। </div>
						<div class="verse">अब्देशा पृथिवी कृत्स्ना तेजोदेशं तथा जलम् ।।<br />वायुदेशं तथा तेजो वियद्देशोऽनिलोऽखिलः ।। २४ ।।</div>
						<div class="verse">स्वार्थदेशः परार्थोऽर्थः स्वप्नदर्शनवद्यतः ।।<br />आत्ममात्रैकयाथात्म्यान्न मुक्तौ स्याद्गतिस्ततः ।। २५ ।। </div>
						<div class="verse">ब्रह्मैव सन्नवाप्नोति ब्रह्मोति वचनं स्फुटम् ।।<br />गन्तृगन्तव्ययोर्भेदे विरुध्येत न संशयः ।। २६ ।। </div>
						<div class="verse">क्रियाकारकभेदे हि गतिः सर्वत्र दृश्यते ।।<br />गन्तव्य आत्मनि कुतः क्रियाकारकसंभवः ।। २७ ।। </div>
						<div class="verse">नैवात्र गतिरस्तीति स्पष्टमागमशासनम् ।।<br />सर्वमात्मैव ब्रह्मैव तथाच श्रुतिशासनम् ।। २८ ।। </div>
						<div class="verse">तमोमात्रातिरेकेण व्यवधानान्तरं न च ।।<br />यस्मादस्ति ततो मुक्तौ नाऽऽत्मनो गतिरिष्यते ।। २९ ।। </div>
						<div class="verse">अध्यात्मादिपरिच्छेदाद्यथोक्तोपासनाश्रयात् ।।<br />विमुच्य़मानः केतस्त्वं गमिष्यसि वदाऽऽशु मे ।। ३० ।। </div>
						<div class="verse">नाहं तद्भगवन्वेद यत्र यास्याम्यतः परम् ।।<br />देवतावर्त्मना नाहं गन्तव्यं वेद्मि किंचन ।। ३१ ।।</div>
						<div class="verse">देवतावाप्तिमात्रं हि त्वत्तः प्राक्श्रुतवानहम् ।।<br />उक्तोपासाफलं नातो गन्तव्यं वेद्मि किंचन ।। ३२ ।। </div>
						<div class="verse">इत्युक्तवन्तं प्रत्याह तद्वक्ष्यामि तवाधुना ।।<br />मुच्यमानोऽथ यत्र त्वं गमिष्यसि नराधिप ।। ३३ ।।</div>
						<div class="verse">अविद्यामात्रविध्वस्तौ यतोऽनाप्तवदाप्यते ।।<br />गमिष्यसीत्यतो वक्ति स्वास्थ्यं यातो यथा तथा ।। ३४ ।। </div>
						<div class="verse">अतोऽवगतिरेवात्र गतित्वेन विवक्ष्यते ।।<br />प्राप्तोऽसीति यतो ज्ञानजन्ममात्रं प्रवक्ष्यति ।। ३५ ।। </div>
						<div class="verse">इन्धो नामैष पुरुषो दक्षिणेऽक्षणि यः स्थितः ।।<br />आदित्यान्तर्गतो देवो व्याख्यातायतनादिकः ।। ३६ ।। </div>
						<div class="verse">इध्यतेऽहर्निशं यस्मादिन्धनामा ततः पुमान् ।।<br />श्रुत्येह दृष्टोऽतिशयः कश्चित्स्याद्दक्षिणोऽक्षणि ।। ३७ ।। </div>
						<div class="verse">अङ्गं वा वीर्यवदृष्टं पुंसां प्रायेण दक्षिणम् ।।<br />दक्षिणाक्षिग्रहस्तस्माद्भोक्तृत्वप्रतिपत्तये ।। ३८ ।। </div>
						<div class="verse">दक्षिणेऽक्ष्णीन्धनामाऽयंं पुमान्भोक्तेति यं विदुः ।।<br />इन्धं सन्तं तमात्मानमिन्द्रनाम्ना प्रचक्षते ।। ३९ ।।</div>
						<div class="verse">प्रत्यक्षनामग्रहणं परिहृत्य परोक्षतः ।।<br />परोक्षनामग्रहणप्रिया देवा य़तस्ततः ।। ४० ।। </div>
						<div class="verse">परोक्षनामग्रहणे प्रीयन्ते देवता यतः ।।<br />तस्मादाचक्षते नाम पारोक्ष्येणैव मानवाः ।। ४१ ।। </div>
						<div class="verse">मा ज्ञासिष्ट कथं नाम नामतत्त्वं बहिर्जनः ।।<br />परोक्षनामग्रहणं तेन देवस्य रोचते ।। ४२ ।। </div>
						<div class="verse">प्रत्यक्षनामग्रहणं प्रद्विषन्ति जगत्यपि ।।<br />श्रेयांसोऽमुकमिश्रास्त इत्युक्तिं कामयन्ति च ।। ४३ ।। </div>
						<div class="verse">तस्यैवान्नपतेर्जाया येयं सव्येऽक्ष्णि संस्थिता ।।<br />भोग्यत्वात्सा विराडुक्ता तद्भोक्ता दक्षिणाक्षिगः ।। ४४ ।। </div>
						<div class="verse">एकस्यैव हि देवस्य विभागः स्थानदेवतः ।।<br />अग्नीषोमात्मना श्रुत्या ध्यानार्थमिह भण्यते ।। ४५ ।। </div>
						<div class="verse">नानयोर्व्यतिरेकोऽस्ति भोक्तृभोग्यात्मनोः क्वचित् ।।<br />प्रधानगुणभावेन सर्वत्रैते व्यवस्थिते ।। ४६ ।। </div>
						<div class="verse">तयोः समागमश्चास्मिन्हृद्यन्तस्थे सुषौ मिथः ।।<br />संस्तुतोऽत्रेति संस्तावो हृद्याकाश इहोच्यते ।। ४७ ।। </div>
						<div class="verse">ऊर्ग्रसो लोहितस्यात्र पिण्डो यः सोऽन्नमेतयोः ।।<br />अन्नं दामेति यत्पूर्वं व्याख्यातं शिशुबन्धनम् ।। ४८ ।। </div>
						<div class="verse">मिथो नाडीशतानद्धं तयोः प्रावरणं तथा ।।<br />तज्जालकमिवाऽऽभाति बहुच्छिद्रत्वसाम्यतः ।। ४९ ।। </div>
						<div class="verse">तयोः संचरतोर्मार्गो यैषोर्ध्वा हृदयाद्गता ।।<br />जाग्रद्देशाप्तये ज्ञेया नाडी स्वप्नाख्यभूमितः ।। ५० ।। </div>
						<div class="verse">अन्नस्य प्रविवेकार्थं भोक्तुः सौक्ष्म्यार्थमेव च ।।<br />नाडीनां परिणाहोऽथ सम्यक्श्रुत्येह वर्ण्यते ।। ५१ ।। </div>
						<div class="verse">नाड्योऽतिसूक्ष्माः पुसोऽस्य व्यवहारप्रसिद्धये ।।<br />सहस्रभेदसंभिन्नकेशैकाशसमा हिताः ।। ५२ ।। </div>
						<div class="verse">नोपमेह यतस्तासां सौक्ष्म्ये जगति विद्यते ।। <br />तस्मात्केशविभागोऽयं नाडीसौक्ष्म्यार्थमुच्यते ।। ५३ ।।</div>
						<div class="verse">यथा संचरणी नाडी प्रोक्तेयं देवतात्मनोः ।।<br />देवतानां तथाऽन्यासां नाड्यो ज्ञेयाः सहस्रशः ।। ५४ ।। </div>
						<div class="verse">शब्दाद्यन्नवहाः सूक्ष्माः श्रोत्रादिकरणाश्रयाः ।।<br />देवता देवतात्मानं तर्पयन्तीद्द ताः सदा ।। ५५ ।। </div>
						<div class="verse">अतिसूक्ष्माभिरेताभिर्जग्धमन्न समास्रवत् ।।<br />देवता आस्रवत्येतद्व्याप्नोत्येतद्यथोदितम् ।। ५६ ।। </div>
						<div class="verse">सर्वास्वेव हितास्वासु सर्वा अध्यात्मदेवताः ।।<br />चरन्त्यूर्ग्रसपूर्णासु भोगार्थे पुरुषस्य तु ।। ५७ ।। </div>
						<div class="verse">स्वचिदाभाससंव्याप्तिः पुंभोगः सुखदुःखयोः ।।<br />सोऽप्यस्य देवतातन्त्रो देवताश्चान्नसंश्रयाः ।। ५८ ।। </div>
						<div class="verse">अन्नं नाड्याश्रयं सूक्ष्मं तच्छ्रुत्येहोपवर्ण्यते ।।<br />एताभिरित्यतो यावच्छारीरादिति चोदना ।। ५९ ।। </div>
						<div class="verse">प्रविविक्ततरोऽन्नंशस्तर्पयन्प्राणदेवताः ।।<br />प्राप्नोति लिङ्गमाहारः स तस्येत्यभिधीयते ।। ६० ।। </div>
						<div class="verse">चीयमानादितो देहाद्रसाद्यन्नेन भौतिकात् ।।<br />प्रविविक्ततराहारो लिङ्गात्माऽयं पुरोदितात् ।। ६१ ।। </div>
						<div class="verse">रसादिः प्रविविक्तः स्यात्पुरीषदिव्यपेक्षया ।।<br />रसादेरपि सूक्ष्मोऽयमाहारो लिङ्गतृप्तिकृत् ।। ६२ ।। </div>
						<div class="verse">यत एवमतः प्राह तल्लिङ्गं स्थूलदेहतः ।।<br />प्रविविक्ततराहारं श्रुतिः सूक्ष्मान्नसंस्थितेः ।। ६३ ।। </div>
						<div class="verse">यतोऽतिसूक्ष्मो लिङ्गात्मा नातोऽयं स्थूलदेहवत् ।।<br />देहाद्देहान्तरं गच्छन्केनचित्प्रतिहन्यते ।। ६४ ।। </div>
						<div class="verse">इवेत्यनर्थकं केचिदेवार्थेन विरोधतः ।।<br />एवार्थस्योपमामन्य इवार्थे चावधारणम् ।। ६५ ।। </div>
						<div class="verse">लिङ्गाहारादप्यणीयान्यतः प्राज्ञात्मनस्ततः ।।<br />उपमार्थमिवेत्येतत्पदमत्र प्रयुज्यते ।। ६६ ।। </div>
						<div class="verse">कदम्बपुष्पवत्सैषा देवता हृदयाश्रया ।।<br />बहिर्गतासु नाडीषु विषक्ता हृदयादधि ।। ६७ ।। </div>
						<div class="verse">यथेयं देवता सर्वास्तथाऽन्या अपि देवताः ।।<br />साधारणत्वात्सर्वासां कारप्यस्य करणस्य च ।। ६८ ।। </div>
						<div class="verse">तत्रैकस्या यदा कार्यं दृष्ट्यादि स्यादुपस्थितम् ।।<br />गुणभावं तदा यान्ति सर्वास्तां प्रति देवताः ।। ६९ ।। </div>
						<div class="verse">नाड्यन्तरेष्वपि तथा सर्वासां संहतत्वतः ।।<br />एष एव क्रमो ज्ञेयः प्राधान्यगुणभावयोः ।। ७० ।। </div>
						<div class="verse">एवं च सति यावत्यो नाड्यो हृदयबन्धनाः ।।<br />संवत्सराश्च तावन्तस्ते प्रजापतयोऽग्नयः ।। ७१ ।। </div>
						<div class="verse">प्रतिभागं समाप्तत्वात्पूर्वोक्तस्येह वस्तुनः ।।<br />देवताऽतो यथाऽध्यात्ममधिभूतं तथैव सा ।। ७२ ।। </div>
						<div class="verse">अधिदैवं च विभ्वीयं द्वैतैकत्वेन विष्ठिता ।।<br />यथाऽस्य नाड्यः पुंसः स्युरध्यात्मं सर्वतो गताः ।। ७३ ।। </div>
						<div class="verse">अधिभूतः तथाऽस्यैव वायुमय्यः समन्तगाः ।। <br />एतस्मादेव निःसृत्य शरीरात्सर्वतो गताः ।। ७४ ।। </div>
						<div class="verse">अधिभूतात्मनैवायं नाडीलक्षणवर्त्मना ।।<br />आपूर्येदं जगत्सर्वं स्थित आध्यात्मिकः पुमान् ।। ७५ ।। </div>
						<div class="verse">नाड्य आध्यात्मिकस्येव ह्यधिदैवात्मनस्तथा ।। <br />विराजो रश्मयो ज्ञेयाः प्रत्यंशावसितास्तथा ।। ७६ ।। </div>
						<div class="verse">आध्यात्मिकस्येव पुंसः कृत्स्नाऽध्यात्माधिभूतय़ोः ।।<br />अनन्तभिन्नकार्येषु समाप्तिर्देवतात्मनः ।। ७७ ।। </div>
						<div class="verse">आध्यात्मिकं परिच्छेदमुक्तदर्शनवर्त्मना ।। <br />देवतासूपसंहृत्य विराज्यपि च देवताः ।। ७८ ।। </div>
						<div class="verse">विराजं चोपसंहृत्य प्राणविज्ञानविग्रहे ।।<br />हिरण्यगर्भे तं चापि सर्वकारण आत्मनि ।। ७९ ।। </div>
						<div class="verse">अध्यात्मदेवताः सर्वा हृदि नीत्वाऽऽत्मनस्ततः ।।<br />हृदयादुक्तनाडीभिः संदध्यात्सूर्यरश्मिभिः ।। ८० ।। </div>
						<div class="verse">रविहृन्मध्यगं यायात्ततो रश्मिभिरावृतः ।। <br />हिरण्यगर्भमात्मानं ततस्तत्कारणं बुधः ।। ८१ ।। </div>
						<div class="verse">वैश्वानरात्तदात्मानं प्राप्तस्य हृदि तैजसम् ।।<br />हिरण्यगर्भं तं चापि प्राणात्मन्युपसंहरेतु ।। ८२ ।। </div>
						<div class="verse">प्राणशब्देन चाप्यत्र कारणात्माऽभिधीयते ।। <br />बीजं कार्यस्य सर्वस्य प्राज्ञश्चेति निरुच्यते ।। ८३ ।। </div>
						<div class="verse">कार्याणां कारणं मुक्त्वा नान्यत्रास्त्यप्ययो यतः ।। <br />तस्मात्कारणसंप्राप्त्या यायान्नेतीत्यकारणम् ।। ८४ ।। </div>
						<div class="verse">साश्रयैः करणैर्हीनो ग्रस्ताध्यात्माधिदैवतः ।।<br />प्राणात्मा एक एवाऽऽस्ते प्रज्ञानघनविग्रहः ।। ८५ ।। </div>
						<div class="verse">निर्विभागात्मनस्तस्य प्राञ्चः प्राणाः पुराऽस्य ये ।।<br />प्राची दिगेव संवृत्तास्तदवच्छेदहानतः ।। ८६ ।। </div>
						<div class="verse">दक्षिणा दक्षिणे प्राणाः प्रत्यञ्चश्चापि पश्चिमाः ।।<br />उदीची दिगुदञ्चश्च सर्वे सर्वा दिशस्तथा ।। ८७ ।। </div>
						<div class="verse">यत्साक्षिकी तमःसिद्धिस्तत्कार्यस्य च लक्ष्यते ।।<br />तद्भावाभावयोरात्मा न कार्यं नापि कारणम् ।। ८८ ।। </div>
						<div class="verse">तेनैव ज्ञात्मनाऽशेषं तद्ध्वान्तं ध्वान्तजं तथा ।।<br />जग्ध्वा नित्यात्मना विद्वान्पूर्णदृष्ट्याऽवशिष्यते ।। ८९ ।। </div>
						<div class="verse">एष मार्ग उपन्यस्त ऐकात्म्यज्ञानजन्मने ।।<br />न त्वर्चिरादिवत्तस्य प्राप्तये गतिकल्पना ।। ९० ।। </div>
						<div class="verse">आत्मत्वादाप्ततत्त्वोऽयं न देशाद्यन्तरायवान् ।।<br />ज्ञानं मुक्त्वा ततः प्राप्तौ नान्यत्किंचिदपेक्षते ।। ९१ ।। </div>
						<div class="verse">प्रत्याय्यैवं परात्मानं मुनिराह नराधिपम् ।।<br />प्राप्तोऽस्यभयमित्येवं भयहेतुविनाशतः ।। ९२ ।। </div>
						<div class="verse">भयहेतुरविद्यैव सा च दुःस्थितसिद्धिका ।।<br />प्रागप्यैकात्म्यविज्ञानादविचारितसिद्धिका ।। ९३ ।। </div>
						<div class="verse">यतोऽतः प्रत्याग्याथात्म्यभास्वद्विज्ञानभास्कर -<br />प्रसतिमात्रादेवास्या ध्वस्तिरात्यन्तिकी भवेत् ।। ९४ ।। </div>
						<div class="verse">प्राप्तोऽसीति च निर्देशाज्ज्ञानमेवाऽऽत्मनो गतिः ।। <br />ज्ञानादन्या गतिश्चेत्स्यात्प्राप्स्यसीत्येव तं वदेत् ।। ९५ ।। </div>
						<div class="verse">ज्ञानतुल्याममन्वानो दक्षिणां गुरवे नृपः ।।<br />अभयं त्वामिति प्राह याज्ञवल्क्यं स पार्थिवः ।। ९६ ।।</div>
						<div class="verse">उचिता दक्षिणैषैव योक्तेहाभयलक्षणा ।।<br />सम्यग्ज्ञानाख्यदानस्य तदन्या संसृतिर्यतः ।। ९७ ।। </div>
						<div class="verse">यच्चाभयं वेदयस इति प्रत्यूचिवान्नृपः ।।<br />तत्तमोध्वस्तितः कार्यं नान्यदस्तीति लिङ्ग्यते ।। ९८ ।। </div>
						<div class="verse">अभयस्य प्रदातृत्वान्नन्ववाप्ताभयो गुरुः ।।<br />अभयं त्वामिति कथं राज्ञाऽऽशीस्तं प्रतीर्यते ।। ९९ ।।</div>
						<div class="verse">इत्यस्य परिहारोक्तिं केचिदाचक्षते बुधाः ।।<br />शब्दादवाप्तमभयं न तु साक्षाच्चकार तत् ।। १०० ।। </div>
						<div class="verse">साक्षात्करणसिद्ध्यर्थमतो राजाऽब्रवीन्मुनिम् ।।<br />अभयं त्वामिति वचस्तद्ध्यस्याप्राप्तमुच्यते ।। १०१ ।। </div>
						<div class="verse">यदि वा द्विविधो मोक्षो जीवत्येव शरीरके ।।<br />एकः साक्षात्कृतब्रह्मा मृतेरूर्ध्वं च तल्लयः ।। १०२ ।। </div>
						<div class="verse">एवं परिजिहीर्षन्ति न तु न्यायोक्तिरीदृशी ।।<br />प्राप्तोऽसीति मुनेरुक्तेः परिहारो न युज्यते ।। १०३ ।। </div>
						<div class="verse">तज्ज्ञानमात्रमेवोकत्वा प्राप्तोऽसीति यतोऽवदत् ।।<br />तत्साक्षात्करणान्नान्यस्तल्लयो वाऽत इष्यते ।। १०४ ।। </div>
						<div class="verse">शाब्दविज्ञानमात्रेण नाऽऽचार्यत्वे नियुज्यते ।।<br />श्रोत्रियं ब्रह्मनिष्ठं च गुरुं यायादिति श्रुतेः ।। १०५ ।।</div>
						<div class="verse">अभयं वेदयसीत्येतन्न चासाश्रात्कृते परे ।।<br />शाब्दमात्रपरिज्ञाने राज्ञोे युक्तं प्रभाषितुम् ।। १०६ ।। </div>
						<div class="verse">असाधारणधर्मोत्थं विज्ञानं वस्तुनि प्रमा ।।<br />शब्दमात्रप्रमोत्थं तु न मानं वस्त्वसंश्रयात् ।। १०७ ।। </div>
						<div class="verse">साक्षात्कृतैकतत्त्वस्याप्यैकात्म्यप्रलयं प्रति ।।<br />किं समाशङ्क्यते येन तदाशीः संप्रयुज्यते ।। १०८ ।। </div>
						<div class="verse">ज्ञानानुरूपामेवातो दक्षिणां दित्सुरब्रवीत् ।।<br />अभयं त्वामिति नृपो यथोक्तज्ञानलिङ्गनम् ।। १०९ ।। </div>
						<div class="verse">साक्षाज्ज्ञानातिरेकेण नालमन्यद्विमुक्तये ।। <br />यथा तथाऽसकृत्पूर्वमवोचाम पदे पदे ।। ११० ।। </div>
						<div class="verse">भवानप्यहमेवेति यदा साक्षाद्विनिश्चयः ।।<br />विदेहादि तदा विश्वं त्वत्तः कस्येति कथ्यताम् ।। १११ ।। </div>
						<div class="verse">ममेव भवतोऽपीदं न च किंचिदसंगतम् ।।<br />अभावाच्च त्वदन्यस्य सर्वमात्मेति शासनात् । ११२ ।। </div>
						<div class="verse">अहं ममेत्यविद्याधीः सहेतुर्नाशिता यदा ।।<br />पूर्णात्मनि तदा दृष्टे कः कस्मै किं प्रदित्सति ।। ११३ ।।</div>
					<div class="authorline">इति श्रीबृहदारण्यकोपनिषद्भाष्यवार्तिके चतुर्थाध्यायस्य द्वितायं कूर्चब्राह्मणम् </div>
				</div>
		<hr>
				<div class="section" type="brahmana" id="BRVS_C04_S03">
					<div class="sname">॥ तृतीयं ब्राह्मणम्  ॥</div>
						<div class="verse">नामरूपादिमत्कार्यं यः प्रविष्टः स्वमोहजम् ।।<br />जलार्कवदकृत्स्नत्वमापेदेऽविद्यया परः ।। १ ।। </div>
						<div class="verse">तदविद्यापनुत्त्यर्थं गार्ग्यकाश्यादिच्छद्मना ।।<br />अपूर्वादिस्वभावोऽयं प्रविष्टंः प्रतिपादितः ।। २ ।। </div>
						<div class="verse">आगमादेमात्मानं प्रतिपाद्याथ तर्कतः ।। <br />स एव पञ्चमेऽप्युक्तः साक्षाज्जल्पैकवर्त्मना ।। ३ ।।</div>
						<div class="verse">वादन्यायेन तस्यैव प्रतिपत्त्यरथेमञ्जसा ।।<br />षष्ठे क्रमादुपन्यस्तं जाग्रदादिचतुष्टयम् ।। ४ ।। </div>
						<div class="verse">इन्धतैजससौषुप्ततुरीयाण्येव मांप्रतम् ।।<br />संश्रित्य पूर्व एवार्थ इह साक्षाद्विभाव्यते ।। ५ ।। </div>
						<div class="verse">विसंवादनिरासेन सद्भावश्चाऽऽत्मनः पुनः ।।<br />व्यतिरिक्तत्वशुद्धत्वस्वयंज्योतिष्ट्वनित्यता ।। ६ ।। </div>
						<div class="verse">स्वतोनतिशयानन्दस्वाभाव्यैकात्म्यनित्यता ।।<br />दृष्टिमात्राद्वयत्वं च तर्केण महताऽऽत्मनः ।। ७ ।। </div>
						<div class="verse">विभाव्यते सुविस्पष्टं वादन्यायेन यत्नतः ।।<br />विद्यायाः संप्रदानादिविध्यर्थाऽऽख्यायिकाऽत्र च ।। ८ ।। </div>
						<div class="verse">याज्ञवसल्क्योऽथ जनकं योगक्षेमार्थमभ्यगात् ।।<br />न वदिष्ये नृपेणाहमिति बद्ध्वा व्रतं किल ।। ९ ।। </div>
						<div class="verse">संवदिष्ये नृपेणाहमिति वा तं जगाम सः ।।<br />समित्यस्याभिसंबन्धादेनेनेत्येवमुच्यते ।। १० ।। </div>
						<div class="verse">अविवक्षुरपि प्राह यत्पृष्टं जनकेन सः ।।<br />तत्र हेत्वभिधानार्थं वरदानं श्रुतिर्जगौ ।। ११ ।। </div>
						<div class="verse">एनेन संवदिष्येऽहमिति व्याख्यायते यदा ।। <br />तदाऽऽख्यायिकया हेतुस्तयोः संवाद इष्यते ।। १२ ।। </div>
						<div class="verse">राजैव पूर्वं पप्रच्छेत्येतस्माद्नम्यते शुभा ।।<br />लिङ्गाद्व्याख्योत्तरा पूर्वा न साध्वीत्यप्रमाणतः ।। १३ ।। </div>
						<div class="verse">न वदिष्येऽहमित्यत्र व्रते हेतुर्न वीक्ष्यते ।।<br />यतोऽसंतोषतस्तस्मात्कृता व्याख्योत्तरा शुभा ।। १४ ।। </div>
						<div class="verse">नाप्राक्षीत्तत्र यद्राजा वरदानादनन्तरम् ।। <br />प्रश्नानुक्तिर्विरुद्धत्वाद्विद्यायाः कर्मभिः सह ।। १५ ।। </div>
						<div class="verse">स्वोत्पत्तावेव विद्येवं हेत्वन्तरमपेक्षते ।।<br />प्रत्यगात्मतमोध्वस्तौ नासावन्यदपेक्षते ।। १६ ।। </div>
						<div class="verse">स्वरूपलाभमात्रेण यतोऽविद्यां निहन्त्यतः ।। <br />प्रयोगमपि विद्येयं नोपरुध्यति दात्रवत् ।। १७ ।। </div>
						<div class="verse">व्यवहर्तुमशक्तोऽयं देहो मृत्पिण्डंवत्स्वयम् ।। <br />परतन्त्रव्यवहृतिः स्वतोजाड्यस्वभावतः ।। १८ ।। </div>
						<div class="verse">पृथिव्याद्याध्यवस्यायं स्वयज्योतिरनुग्रहान् ।।<br />कर्माऽऽसनादि कुरुते तस्माच्च फलसंगतिः ।। १९ ।।</div>
						<div class="verse">य़त एवमतोऽप्राक्षीद्याज्ञवल्क्यं नराधिपः ।।<br />किंज्योतिरयमित्येवं प्रत्यग्ज्योतिर्बुभुत्सया ।। २० ।। </div>
						<div class="verse">करणानि च देहश्च पुरुषोऽत्र विवक्षितः ।।<br />आसनादिक्रियाकारी पीठक्षेत्रादि कर्म च ।। २१ ।। </div>
						<div class="verse">किं स्वावयवसंघातभिन्नजात्यतिरेकिणा ।।<br />ज्योतिषा व्यवहार्येषोऽसंहतेन पुमानिति ।। २२ ।। </div>
						<div class="verse">किंवा ताद्विपरीतेन ज्योतिषेत्यभिधीयताम् ।।<br />किंचातो यदि नामैवं शृण्वतो यत्प्रसिध्यति ।। २३ ।। </div>
						<div class="verse">तयोः पूर्वोक्तरूपेण ज्योतिषाऽनुग्रहो यदि ।।<br />अप्रव्यक्षेऽपि तस्मिंस्तत्पुंस्क्रियालिङ्गदर्शनात् ।। २४ ।। </div>
						<div class="verse">अनुमास्यामहे ज्योतिस्तादृगेव तदा वयम् ।।<br />अथ तद्विपरीतेन संगतिर्ज्योतिषेक्ष्यते ।। २५ ।।</div>
						<div class="verse">तथाभूतं तदा ज्योतिरनुमास्यमाहे वयम् ।। <br />अथोभयात्मताऽदृष्टा तदाऽपि स्यादनिश्चितिः ।। २६ ।। </div>
						<div class="verse">इत्येतदभिसंधाय पप्रच्छ जनको मुनिम् ।।<br />स च पृष्टो यथाप्रश्नं प्रत्युत्तरमभाषत ।। २७ ।। </div>
						<div class="verse">नन्वेवं कौशले राज्ञः किमर्थं पृष्टवान्मुतिम् ।।<br />स्वयमेवानुमायेदृग्ज्योतिः किं न प्रपद्यते ।। २८ ।। </div>
						<div class="verse">सत्यमेवं तथाऽप्येष नृपः पप्रच्छ तं मुनिम् ।। <br />लिङ्गलिङ्ग्यभिसंबन्धदुर्ज्ञेयत्वात्सुसूक्ष्मतः ।। २९ ।। </div>
						<div class="verse">बहूनामपि संमोहो लिङ्गादिषु समीक्ष्यते ।।<br />किमुतैकस्य वक्तव्यं पर्यपृच्छदतो नृपः ।। ३० ।। </div>
						<div class="verse">सूक्ष्मधर्मविवेकार्थमत एवाब्रवीन्मनुः ।।<br />दशावरा पर्षदिति ह्यपेक्षन्ते च सद्धियः ।। ३१ ।। </div>
						<div class="verse">याज्ञवल्क्यादिरूपेण श्रुतिरेवाथवा स्वयम् ।।<br />अनुमावर्त्मना ज्योतिः साक्षान्नः प्रत्यपीपदत् ।। ३२ ।। </div>
						<div class="verse">नृपाभिप्रायवित्प्राह याज्ञवल्क्योऽपि तं नृपम् ।।<br />यथोक्तज्योतिषः सिद्धावादित्याज्योतिरित्ययम् ।। ३३ ।। </div>
						<div class="verse">देहावयवसंघातजातिसंस्थानतात्क्रिया -<br />देशाद्यत्यन्तसंभिन्नतद्विलक्षणभास्वर - <br />स्वप्रतिष्ठैकभान्वाख्यज्योतिषैव पुमानयम् ।।<br />आस्ते पल्ययते कर्म कृत्वा भूयो निवर्तते ।। ३४ ।। ३५ ।। </div>
						<div class="verse">मध्ये जडस्वभावोऽयं ज्योतिषोर्वर्तते पुमान् ।।<br />बुद्ध्यादिविषयान्तो हि प्रत्यक्चैतन्यबिम्बितः ।। ३६ ।। </div>
						<div class="verse">प्रत्यगेकस्वयंज्योतिःस्थिरासंहतनिष्क्रिय-<br />तद्विरुद्धरवीन्द्वादिज्योतिषोर्मोहहेतुकः ।। ३७ ।। </div>
						<div class="verse">मातृमानप्रमेयात्मा कर्तृसाधनकार्यवान् ।। <br />अशनायादिसंसारधर्मापायागमात्मकः ।। ३८ ।।</div>
						<div class="verse">तद्विरुद्धात्मकेनैव ज्येतिषोद्दीपितेक्षणः ।।<br />आदित्येन सदैवाऽऽस्ते यात्यायाति करोति च ।। ३९ ।। </div>
						<div class="verse">आदित्यात्परमेवेति नाऽऽदित्यस्यावधारणे ।।<br />पिण्डप्राणादिधर्मेभ्यो वैधर्म्यावधृतौ यतः ।। ४० ।। </div>
						<div class="verse">आदित्त्यावधृतिश्चेत्स्यान्नेन्गद्वादेः स्यादनुग्रहः ।।<br />तस्मात्पिण्डादिवैधर्म्यमेवेतीहावघार्यते ।। ४१ ।। </div>
						<div class="verse">नृपस्त्वेवेति संश्लोषादादित्यस्यावधारणम् ।।<br />मत्वाऽस्तमित इत्येवं मुहुर्विंप्रमचूचुदत् ।। ४२ ।। </div>
						<div class="verse">आत्मैव ज्योतिरथवा रविसोमाग्न्युपाधिगम् ।।<br />अवध्रियत एवेति तमेव इति च श्रुतेः ।। ४३ ।। </div>
						<div class="verse">रवीन्द्वादिपदार्थेभ्यो ह्यनुमानैकवर्त्मना ।।<br />स्वार्थं विज्ञापयिष्यामि विभज्यातः परा श्रुतिः ।। ४४ ।। </div>
						<div class="verse">ज्योतिषोऽत्यन्तवैधर्म्यप्रसिद्ध्यर्थं विशेषणम् ।।<br />आस्त इत्यादि सुबहु श्रुत्योपन्यस्तमादरात् ।। ४५ ।। </div>
						<div class="verse">भूयसां चाप्युपन्यासो बाह्यानां ज्योतिषामिह ।।<br />लिङ्गस्याव्यभिचारार्थं बुद्धिवाक्कायकर्मणः ।। ४६ ।। </div>
						<div class="verse">आदित्येनैव चेत्पुंसोऽनुग्रहो भवतोच्यते ।।<br />तस्मिन्नस्तंगते पुंस आसनादिः कुतो भवेत् ।। ४७ ।। </div>
						<div class="verse">चन्द्रमा एव पुंसोऽस्य तदा ज्योतिरनुग्रहे ।।<br />तस्याप्यस्तमयेऽग्निः स्यादासनादिप्रवृत्तये ।। ४८ ।। </div>
						<div class="verse">आदित्यादित्रयं ज्ञेयं ज्योतिषामुपलक्षणम् ।।<br />मण्यादीनां प्रवृत्तिर्हि पुंसां तैरपि दृश्यते ।। ४९ ।। </div>
						<div class="verse">तेष्वप्यस्तमितेष्वस्य पुंसो वाग्ज्योतिरिष्य़ताम् ।।<br />वाक्च शब्दोऽत्र विज्ञेयो ज्योतिष्कार्यसमन्वयात् ।। ५० ।। </div>
						<div class="verse">स्पर्शादिविषयाणां वागिह स्यादुपलक्षणम् ।।<br />यतः स्पर्शादिनाऽप्येषां प्रवृतिर्दृश्यते नृणाम् ।। ५१ ।। </div>
						<div class="verse">बाह्यादित्यादिज्योतिर्भिः पुमान्संदीपितेन्द्रियः ।।<br />प्रत्यक्चैतन्यसंदीप्तः सर्वाश्चेष्टाः प्रपद्यते ।। ५२ ।। </div>
						<div class="verse">सर्वेष्वेतेषु शान्तेषु ज्योतिःषूक्तेषु कर्मणे ।।<br />पुमान्किंज्योतिरेवायं तमस्यन्धेऽभिधीयताम् ।। ५३ ।। </div>
						<div class="verse">सर्वचेष्टानिरोधोऽस्य पुंसः प्राप्तस्तदाऽसति ।।<br />यथोक्तज्योतिषि ततो न स्युश्चेष्टा यथोदिताः ।। ५४ ।। </div>
						<div class="verse">स्मृतिस्वप्नसमाधाने पुरुषस्य समीक्ष्यते ।।<br />चेष्टाऽतः पूर्ववत्तस्य ज्योतिस्तत्रानुमीयते ।। ५५ ।। </div>
						<div class="verse">बोद्धुः कर्तुश्च पुंसोऽस्य प्रवृत्तिर्येह काचन ।। <br />यथोक्तज्योतिर्विरहे नासौ दृष्टा कदाचन ।। ५६ ।। </div>
						<div class="verse">भान्वाद्युद्दीपिताक्षः सन्प्रमात्रादिः प्रसिध्यति ।।<br />ततः कर्त्रादिसंसिद्धिः प्रमाकर्मफलं ततः ।। ५७ ।। </div>
						<div class="verse">कूटस्थानित्ययोर्भासोर्मध्यवर्ती पुमानयम् ।।<br />वाङ्भनःकायकर्माणि सर्वदैव प्रपद्यते ।। ५८ ।। </div>
						<div class="verse">ध्वान्तादिविषयान्तोऽर्थो जडत्वान्नाऽऽत्मसिद्धिकृत् ।।<br />आत्मज्योतिरभावेऽतो नाभावमपि विन्दति ।। ५९ ।। </div>
						<div class="verse">आगमापायिज्योतिर्भिर्धर्माधर्मनिबन्धना ।।<br />संगतिः पुरुषस्यास्य निर्हेतुः प्रत्यगात्मना ।। ६० ।। </div>
						<div class="verse">कुम्भस्य वियता यद्वन्निर्हेतुः संगतिः सदा।।<br />विनश्वरी सहेतुश्च जलक्षीरादिसंगतिः ।। ६१ ।। </div>
						<div class="verse">यथोहासंहतान्येव भान्वादीनि प्रकुर्वते ।।<br />अनुग्राह्येण पुंसेह सर्वदाऽनुग्रहं मुहुः ।। ६२ ।। </div>
						<div class="verse">अकारकात्मकान्येव पुंसः कारकरूपिणः ।।<br />नाकृत्वा तानि कुर्वन्ति प्रकाशं गतिवद्यतः ।। ६३ ।। </div>
						<div class="verse">व्यञ्जकानां हि सर्वेषां न स्वरूपातिरेकतः ।।<br />व्यङ्ग्येष्वतिशयो दृष्टस्तिष्ठतो नु गतिर्यथा ।। ६४ ।। </div>
						<div class="verse">आत्मज्योतिस्तथैवेदं सदानस्तमितोदितम् ।।<br />भान्वादिष्वपि सर्वेषु तदेव प्राग्विवक्षितम् ।। ६५ ।। </div>
						<div class="verse">पुंस्प्रवृत्तिरियं लिङ्गं यथोक्तज्योतिषो भवेत् ।।<br />सर्वत्राव्यभिचारित्वात्तथा स्वप्नादिभूग्निषु ।। ६६ ।। </div>
						<div class="verse">जाग्रत्काले नारस्यास्य भान्वादिज्योतिषा यदा ।।<br />चक्षुराद्यनुगृह्येत स्फुटा व्यवहृतिस्तदा ।। ६७ ।। </div>
						<div class="verse">विभिन्नासंहतज्योतिरनुग्रहपुरः सरः ।।<br />पुंव्यापारः सदक्षेत्थप्रमाणप्रमितः स्फुटः ।। ६८ ।। </div>
						<div class="verse">लिङ्गलिङ्ग्यभिसंबन्धो यस्मादेवं मितस्ततः ।।।<br />सर्वज्योतिरभावेऽपि तादृगेवानुमीयते ।। ६९ ।।</div>
						<div class="verse">ज्योतिर्जागरिते यद्वद्रवीन्द्वादि समीक्ष्यते ।।<br />नरव्यापारलिङ्गेन धूमाग्निवदसंशयम् ।। ७० ।। </div>
						<div class="verse">लिङ्गात्सामान्यतो ज्ञाते विशेषेणाप्यनीक्षिते ।।<br />भान्वादिवदतो राजा भूयः पप्रच्छ तं गुरुम् ।। ७१ ।। </div>
						<div class="verse">शान्तेषु सर्वज्योतिःषु पूर्वोक्तेष्वस्य देहिनः ।।<br />क्रिज्योतिरिति मे ब्रूहि पुंव्यापारानुभूतितः ।। ७२ ।। </div>
						<div class="verse">सर्वज्योतिरुपरतौ भूरिव्यापारकारणम् ।।<br />स्वयंज्योतिष्कमपि तं राजा पप्रच्छ मोहतः ।। ७३ ।। </div>
						<div class="verse">यत्प्रसादादविद्यादि सिध्यतीव दिवानिशम् ।। <br />तमप्यपह्नुतेऽविद्या नाज्ञानस्यास्ति दुष्करम् ।। ७४ ।। </div>
						<div class="verse">स्वतो बुद्धं स्वतः शुद्धं स्वतो मुक्तं निरात्मिका ।।<br />अविचारितसंसिद्धिरविद्या लिङ्गते कथम् ।। ७५ ।। </div>
						<div class="verse">निःसङ्गस्य ससङ्गेन कूटस्थस्य विकारिणा ।। <br />पूर्णस्यानात्मना योगो वास्तवो नोपपद्यते ।। ७६ ।। </div>
						<div class="verse">सर्वज्योतिरुपरमे किंज्योतिरिति चोदिते ।। <br />आत्मैवास्येति जनकं याज्ञवल्क्योऽप्युवाच ह ।। ७७ ।। </div>
						<div class="verse">आत्मप्रत्यय आत्मैको द्वीतीयः पुनरात्मनः ।।<br />अनात्मप्रत्ययोऽतोऽहं स्वत एवास्मि केवलः ।। ७८ ।। </div>
						<div class="verse">न सामान्यं विशेषं वा प्रत्यग्धीरवगाहते ।।<br />तद्यायथात्म्यात्प्रतीचोऽतः सम्यग्दृष्ट्या न वीक्ष्य़ते ।। ७९ ।। </div>
						<div class="verse">नाविद्याघस्मरैकात्म्यसम्यग्दृष्ट्या समीक्ष्यते ।।<br />आत्माविद्या तदुत्थो वा बाध्यत्वाद्रज्जुसर्पवत् ।। ८० ।। </div>
						<div class="verse">आध्यात्मिकस्य नेत्रादेर्बाह्यज्योतिरसंगतौ ।।<br />तद्दूारेण प्रकाशोऽयं न मनस्युपजायते ।। ८१ ।। </div>
						<div class="verse">भान्वाद्यनुग्रहाभावे तस्मादेष पुमानिह ।।<br />प्राप्तोऽद्रष्टा तथाऽश्रोता स्मृतिस्वप्नादिभूमिषु ।। ८२ ।। </div>
						<div class="verse">मनसैवेक्षते यस्मात्सर्वानिन्द्रियगोचरान् ।। <br />तदभावे पुमानेष किंज्योतिरिति कथ्यताम् ।। ८३ ।। </div>
						<div class="verse">आत्मैवास्य तदा ज्योतिर्भवतीत्यभ्यधादृषिः ।।<br />आत्मनैव तदा चेष्टां ज्योतिषा संप्रपद्यते ।। ८४ ।। </div>
						<div class="verse">प्रत्यक्षाद्युपलब्धौ यो बुद्धौ संस्कार आहितः ।।<br />कर्मणोद्भावितः सोऽयं स्मृतिरूपेण जायते ।। ८५ ।। </div>
						<div class="verse">आत्मा स्वाभाससचिवो धियमिच्छादिरूपिणीम् ।।<br />अनुगृह्णाति कर्मोत्थां प्रत्यगज्ञानकारणात् ।। ८६ ।। </div>
						<div class="verse">यथा प्रकाशयत्येकः कृत्स्रं लोकमिमं रविः ।।<br />क्षेत्रं क्षेत्री तथा कृत्स्नं व्यनक्तीति तथा स्मृतिः ।। ८७ ।। </div>
						<div class="verse">नानासंस्कारसंसर्गिप्रत्यगज्ञानमेव तत् ।।<br />बुद्ध्यादिस्मृतिरूपेण प्रथते कर्मणो वशात ।। ८८ ।।</div>
						<div class="verse">भान्वादिवदतो बुद्धिं स्वाभासैकसहायवान् ।।<br />अनुगृह्णाति कूटस्थः स्वात्माविद्यानुरोधतः ।। ८९ ।। </div>
						<div class="verse">अनुग्राह्याभिसंबन्ध एकजातिसमन्वयात् ।। <br />आदित्यादेरिहावाप्तिरात्मनोऽज्ञनवर्त्मना ।। ९० ।। </div>
						<div class="verse">चिदाभाविद्ययैवाऽऽत्मा कूटस्थोऽप्येति साक्षिताम् ।।<br />आगमापायिरूपेषु स्थितोऽनेकेषु चैकलः ।। ९१ ।। </div>
						<div class="verse">दृश्यार्थवदभिन्नोऽयं द्रष्टृदर्शनसाक्ष्यपि ।।<br />द्रष्टृदर्शनभेदेऽपि न भेदोऽस्य मनागपि ।। ९२ ।। </div>
						<div class="verse">कारणान्वयवद्बुद्धेश्चिदाभासोऽपि सर्वदा ।।<br />चिदाभासातिरेकेण बुद्धेः परिणतिर्वृथा ।। ९३ ।। </div>
						<div class="verse">विषयः प्रत्यगात्मा च स्वाभासेन विशेद्धियम् ।।<br />स्वाभासवत्स्वयं साक्षाद्वियत्कुम्भादिगं यथा ।। १४ ।। </div>
						<div class="verse">योऽप्यविद्यादिसंबन्धः सोऽप्यविद्याप्रकल्पितः ।। <br />वास्तवस्त्वभिसंबन्धो नोपपत्त्याऽऽत्मनो यतः ।। ९५ ।। </div>
						<div class="verse">यथा ज्ञानप्रकाशाभ्यां संप्लुतावेव नान्यथा ।।<br />कुम्भादेः कर्मयोग्यत्वं स्यादेवं धिषणादिषु ।। ९६ ।।</div>
						<div class="verse">चिद्बाह्याकृतिसंबन्धे कर्मणेऽलं भवेन्मतिः ।।<br />तयोर्भिन्नाश्रयत्वे तु दुःख्यस्मीति न सिध्यति ।। ९६ ।। </div>
						<div class="verse">कौटस्थ्याद्विक्रियाभावान्निश्चित्कत्वाद्विकारिणः ।।<br />आत्मनः स्यादिदं विश्वमन्धकारप्रनृत्तवत् ।। ९८ ।। </div>
						<div class="verse">घटाद्याभासवत्तस्मान्मोहादेरभ्युपेयताम् ।।<br />चिदाभासोऽपि सर्वत्र न वेद्मीत्युनुभूतितः ।। ९९ ।। </div>
						<div class="verse">एषोऽस्यानुग्रहः श्रुत्या प्रतीचोऽत्र विवक्षितः ।।<br />भान्वनुग्रहवत्पुंस आसनादिप्रसिद्धये ।। १०० ।। </div>
						<div class="verse">आत्मेति प्राणपिण्डादितदंशसमुदायतः ।।<br />तज्जात्याकृतिसंबन्धगुणकर्मविलक्षणः ।। १०१ ।। </div>
						<div class="verse">तत्सतत्त्वं तदात्मत्वादज्ञानाद्यवभासयत् ।।<br />ज्योतिरेकात्मकं नित्यमसाधारणमानगम् ।। १०२ ।। </div>
						<div class="verse">तदन्यस्य जडत्वाच्च नान्यप्रत्यक्षमिष्यते ।। <br />तथाऽनतिशयत्वात्स्यान्न पुमन्तरगोचरः ।। १०३ ।। </div>
						<div class="verse">शब्दादिगुणहीनत्वात्प्रत्यक्त्वासंहतत्वतः ।।<br />दृष्टिमात्रस्वभावाच्च नाऽऽत्मा दर्शनमर्हति ।। १०४ ।। </div>
						<div class="verse">देशान्तराद्यसंबन्धान्मोहाद्याव्यवधानतः ।। <br />न च मोहादिवत्प्रत्यक्तथा दर्शनमर्हति ।। १०५ ।। </div>
						<div class="verse">नाऽऽदित्यादिसजातीयमात्मज्योतिरितीष्यताम् ।।<br />तन्मानानवगम्यत्वादादित्यादेश्च तद्गहात् ।। १०६ ।। </div>
						<div class="verse">अनुग्राह्यसजातीयं यच्च ज्योतिरिहेष्यते ।। <br />तच्चक्षुरादिकरणग्राह्यं दृष्टं घटादिवत् ।। १०७ ।। </div>
						<div class="verse">न चाप्रमेयमिति तच्छशशृङ्गादिवन्मतम् ।। <br />तदनन्यमिति व्याप्तेः प्रत्यकत्वाद्दिनकृद्यथा ।। १०८ ।। </div>
						<div class="verse">प्रत्यक्षमानगम्यत्वं विषाणस्यावधारितम् ।।<br />स्वभावस्तमृते शृङ्गं स्वभावमतिवर्तते ।। १०९ ।। </div>
						<div class="verse">मानपादोपजीवित्वं स्वभावोऽनात्मवस्तुनः ।।<br />मात्रादिसिद्धिदस्यैष स्वतःसिद्धेर्न सर्वदा ।। ११० ।। </div>
						<div class="verse">अस्तं यातेषु सर्वेषु ज्योतिःषूक्तेषु वासनाः ।।<br />ज्योतिः प्रत्यक्स्वयं दृष्टमासनाद्याः प्रकाशयेत् ।। १११ ।। </div>
						<div class="verse">एष आत्मा स्वयंज्योती रविसोमाग्निवाक्षु यः ।। <br />यातेष्वस्तं दृशैवाऽऽस्ते भासयंश्चित्तचेष्टितम् ।। ११२ ।। </div>
						<div class="verse">आत्मप्रत्ययमामेयः सर्वेषामपि देहेनाम् ।।<br />यतोऽतोऽनात्मयोगोऽस्य न मानादवसीयते ।। ११३ ।। </div>
						<div class="verse">न चेदात्मेतिधीमानात्प्रतीचोन्योऽर्थ ईक्ष्यते ।।<br />प्रमान्तराविरोधेन य आत्मेत्युपपद्यते ।। ११४ ।। </div>
						<div class="verse">आत्मा ब्रह्मेति वाक्येभ्य़स्तथाचेदंल प्रतीयते ।।<br />प्रत्यक्षाद्यानवष्टब्धमैकात्म्यं बाधवर्जितम् ।। ११५ ।। </div>
						<div class="verse">ननु देहाद्यभिन्नत्वादात्मनो मुक्तता कुतः ।। <br />प्रत्यक्षेण विरुद्धत्वादैकात्म्यं चापि न श्रुतेः ।। ११६ ।। </div>
						<div class="verse">तथा हि क्षितितोयाग्निमरुतां योगजं मतम् ।।<br />प्रत्येकं शक्त्यभावेऽपि चैतन्यं मदशक्तिवत् ।। ११७ ।। </div>
						<div class="verse">अहं मनुष्य इत्येवं सामानाधिकरण्यतः ।।<br />प्रत्यक्षबुद्धिर्देहेऽस्मिञ्जायते कृष्णसर्पवत् ।। ११८ ।। </div>
						<div class="verse">न चाहंबुद्धिगम्योऽर्थो दृष्टो देहातिरेकतः ।।<br />सर्पादेरिव कार्ष्ण्यादिर्देहधर्मस्ततश्चितिः ।। ११९ ।। </div>
						<div class="verse">ननु युक्ता पराग्भूते प्रमातुर्व्यतिरेकतः ।।<br />सर्पादौ धर्मसंबन्धप्रमा नाऽऽत्मन्यभेदतः ।। १२० ।। </div>
						<div class="verse">जडस्वभावतश्चापि कार्ष्ण्यादेर्धर्मतेष्यते ।।<br />स्वसंविदितमात्रत्वान्न त्वेवंरूपता चितेः ।। १२१ ।। </div>
						<div class="verse">यथैकबुद्धिनिर्ग्राह्यं द्रव्येणेह विशेषणम् ।।<br />नैवं चित्काययोः सिद्धिश्चिच्छक्त्यविषयत्वतः ।। १२२ ।। </div>
						<div class="verse">नैवं येनैव मानेन सत्ता संविद ईक्ष्यते ।। <br />तेनैव धर्मता तस्याः कार्ष्ण्यादेरिव मीयते ।। १२३ ।। </div>
						<div class="verse">ननु देह इदंबुद्धिर्घटादाविव जायते ।। <br />प्रत्यग्बुद्धिस्त्वहंभागे नानयोर्धर्मधर्मिता ।। १२४ ।। </div>
						<div class="verse">यथैव पारिहार्यादि हेमैकद्रव्यनिष्ठितम् ।।<br />अलब्धात्मकमन्यत्र लब्धात्मकमिवेक्ष्यते ।। १२५ ।। </div>
						<div class="verse">तथैव वस्तुस्वाभाव्याच्चिच्छक्तिर्भूतनिष्ठिता  ।।<br />अहमित्यादिबुद्धीनां व्यवहाराय कल्पते ।। १२६ ।। </div>
						<div class="verse">चैतन्यं देहधर्मश्चेन्मृतावविकलस्य तत् ।।<br />कस्मान्न गम्यते साक्षाज्जीवद्देहगतं यथा ।। १२७ ।। </div>
						<div class="verse">नैष दोषश्चतुर्णां हि भूतानां संहतिस्तनुः ।।<br />ततो वायावपक्रान्ते चैतन्यमपि नश्यति ।। १२८ ।। </div>
						<div class="verse">स्वप्नदेहादिसंबन्धिप्रत्यभिज्ञाबलान्ननु ।।<br />व्यतिरेकश्चितेः सिद्धो भूतेभ्यो जाग्रतोऽप्यतः ।। १२९ ।। </div>
						<div class="verse">देहान्तरविनिर्माणं जाग्रच्चैतन्यवद्ध्रुवम् ।।<br />करोति भूतसंधातः स्वप्ने बालयुवादिवत् ।। १३० ।। </div>
						<div class="verse">न चात्र प्रत्यभिज्ञाऽस्ति मिथ्यापरिणतेस्तव ।।<br />नैव बाल्यादिवद्यस्मात्स्वप्ने देहः प्रतीयते ।। १३१ ।। </div>
						<div class="verse">जातिस्मरणदृष्टान्तादात्मा नित्यो मतो यदि ।। <br />व्रणं पूर्वकृतं दृष्ट्वा देहः किं नोच्यते ध्रुवः ।। १३२ ।। </div>
						<div class="verse">प्रत्यभिज्ञानतस्तत्र ध्रौव्यं चेदात्मनो मतम् ।। <br />स्वप्नात्मप्रत्यभिज्ञेयं मृषार्था साऽपि पूर्ववत् ।। १३३ ।। </div>
						<div class="verse">सशल्यदेहशायीनि भूतान्येव तथाविधम् ।।<br />देहान्तरं करिष्यन्ति प्रत्यभिज्ञा यदीष्यते ।। १३४ ।। </div>
						<div class="verse">तान्येवैतानि भूतानीत्येवं यद्वत्प्रजायते ।<br />प्रत्यभिज्ञा स एवाहमिति यद्वद्भवेन्न किम् ।। १३५ ।। </div>
						<div class="verse">यच्चैतदात्मज्योतिष्ट्वं व्यतिरिक्ततयोदितम् ।।<br />आदित्यादिलयेनेह भौतिकं त्वेव तद्भवेत् ।। १३६ ।। </div>
						<div class="verse">उपकारि सजातीयमुपकार्यस्य वस्तुनः ।।<br />जगत्यस्मिन्यतो दृष्टमादित्यश्चक्षुषोर्यथा ।। १३७ ।। </div>
						<div class="verse">शब्दादिभिर्हि घ्राणादेर्नोपकारः समीक्ष्यते ।। <br />विजातीयैरतो ज्योतिर्भूतजातीयमिष्यताम् ।। १३८ ।। </div>
						<div class="verse">भौतिकस्यैव कुम्भादेर्भौतिकैरेव वीक्ष्यते ।। <br />उपकारो जगत्यस्मिन्नादित्याद्यैर्यथा तथा ।। १३९ ।। </div>
						<div class="verse">देहादेर्यदि नामेदं ज्योतिरर्थान्तरं मतम् ।। <br />तथाऽपि नासजातीयं व्यञ्जकत्वात्प्रदीपवत् ।। १४० ।। </div>
						<div class="verse">ननु देहासजातीयमन्तस्थातीन्द्रियत्वतः ।। <br />यद्यद्देहसजातीयं ज्योतिर्दृष्टं तदिन्द्रियैः ।। १४१ ।। </div>
						<div class="verse">मैवं नैकान्तिको हेतुश्चक्षुरादीन्द्रियैः स्फुटम् ।।<br />अन्तस्थानि यतोऽक्षाणि प्रत्यक्षाणि न चाऽऽत्मवत् ।। १४२ ।। </div>
						<div class="verse">आदित्यादिसजातीयमात्मज्योतिरतीन्द्रियम् ।।<br />अन्तस्थातीन्द्रियत्वाभ्यां चक्षुरादीन्द्रियं यथा ।। १४३ ।। </div>
						<div class="verse">विशेषेऽनुगमाभावः सामान्ये सिद्धसाध्यता ।।<br />इत्यादिदोषदुष्टत्वान्न च नोऽनुमितिः प्रमा ।। १४४ ।। </div>
						<div class="verse">अनुमानबलेनैव देहादिव्यतिरेकतः ।।<br />प्रत्यगात्मा स्वयंज्योतिः साध्यते तच्च नानुमा ।। १४५ ।। </div>
						<div class="verse">प्रत्यक्षैकप्रमाणेन देहे चिद्धर्मकेऽञ्जसा ।।<br />गृह्यमाणेऽनुमानेन न तच्छक्यं प्रबाधितुम् ।। १४६ ।। </div>
						<div class="verse">दर्शनादिक्रियां कुर्वन्सर्वदाऽव्यभिचारतः ।।<br />प्रत्यक्षेणैव दृष्टोऽयं देहो नातस्ततोऽपरः ।। १४७ ।। </div>
						<div class="verse">दर्शनादिक्रियाकारी देहश्चेदभ्युपेयते ।।<br />कस्मादविकलस्यैव दृष्ट्यादिर्न तथेक्ष्यते ।। १४८ ।। </div>
						<div class="verse">नैष दोषो भवेदत्र प्रत्यक्षप्रमितत्वतः ।।<br />न हि दृष्टं समुल्लङ्घ्य ततोऽन्यद्वलवन्मतम् ।। १४९ ।। </div>
						<div class="verse">भास्वराभास्वरत्वं च प्रत्यक्षेणैव वीक्ष्यते ।। <br />खद्योतस्यानुमानेन न हेत्वन्तरकल्पनम् ।। १५० ।। </div>
						<div class="verse">हेत्वन्तरेऽनुमेये च किंचित्सामान्यगन्धतः ।।<br />सर्वं सर्वस्य लिङ्गं स्यात्तच्चानिष्टं प्रसज्यते ।। १५१ ।। </div>
						<div class="verse">न च नास्ति पदार्थानां लोकेऽसाधारणः कचित् ।।<br />स्वभावोऽग्न्यादिकानां हि नोष्णत्वाद्यन्वहेतुतः ।। १५२ ।। </div>
						<div class="verse">प्राणिधर्माद्यपेक्षं चेदुष्णत्वादि हविर्भुजः ।।<br />नैवं तत्रापि दोषस्य प्रसक्तेरनिवृत्तितः ।। १५३ ।। </div>
						<div class="verse">तदप्यस्त्विति चेन्मैवं धर्मादेरप्रसिद्धितः ।।<br />धर्माभ्युपगमे दोषो ह्यनवस्था प्रसज्यते ।। १५४ ।। </div>
						<div class="verse">न चानवस्थया सिद्धिरभिप्रेतस्य वस्तुनः ।।<br />तदलं क्षितितोयाग्निमरुतां परिणामजे ।।<br />चेतोवत्यक्षसंवेद्ये कष्टकल्पनयाऽनया ।। १५५ ।। </div>
						<div class="verse">सर्वतीर्थदृशां सिद्धिः स्वाभिप्रेतस्य वस्तुनः ।।<br />यदभ्युपगमादेव तत्सिद्धिर्वार्यते कुतः ।। १५६ ।। </div>
						<div class="verse">प्रत्यक्षेण विरुद्धत्वं न तावदुपपद्यते ।।<br />विषयाभावतस्तस्य प्रामाण्यं दुर्लभं यतः ।। १५७ ।। </div>
						<div class="verse">सर्वतीर्थदृशां तावत्सामान्यं मानलक्षणम् ।।<br />अज्ञातार्थाधिगमनं त्वदुक्ते तन्न युज्यते ।। १५८ ।। </div>
						<div class="verse">प्राक्प्रमाणसमुत्पत्तेर्देहादेर्विषयस्य ते ।।<br />प्रमाणहेतोः केन स्यादज्ञातत्वमितीर्यताम् ।। १५९ ।। </div>
						<div class="verse">स्वतः सिद्धोऽथवाऽसिद्धो देहादिस्ते भवन्भवेत् ।। <br />प्रमाणानां प्रमाणत्वं नोभयत्रापि लभ्यते ।। १६० ।। </div>
						<div class="verse">प्रमाणान्यन्तरेणापि देहादिश्चेत्प्रसिध्यति ।।<br />वद प्रमाणैः को न्वर्थो न हि सिद्धस्य साधनम् ।। १६१ ।। </div>
						<div class="verse">स्वतोऽसिद्धेऽप्रमेये च नासतो व्यञ्जिका प्रमा ।।<br />नाभिव्यनक्ति सविता खरशृङ्गं स्फुरन्नपि ।। १६२ ।। </div>
						<div class="verse">प्रमाणव्यतिरेकेण नाप्यसत्त्वं प्रसिध्यति ।।<br />सत्त्ववन्नापि चाभेदे मानमेयौ प्रसिध्यतः ।। १६३ ।। </div>
						<div class="verse">यदि मानातिरिक्तार्थोऽमितः संभाव्यते तदा ।।<br />तं बोधयद्भवेन्मानं न तु तत्कुर्वदिष्यते ।। १६४ ।। </div>
						<div class="verse">अबुद्धबोधनं मुक्त्वा नान्यत्कार्यं क्वचिद्यतः ।।<br />सत्त्वं वा यदि वाऽसत्त्वं नातो मेये प्रमाणतः ।। १६५ ।। </div>
						<div class="verse">मानव्यापारतः पूर्वं सिद्धामेवावबोधयत् ।। <br />शुक्तिकां मानतां याति, नासिद्धं रजतादिकम् ।। १६६ ।। </div>
						<div class="verse">शुक्तौ रजतविज्ञानाच्छुक्तिवन्नामितं यतः ।।<br />रजतं विद्यते किंचिद्विज्ञातं चाऽऽत्मवस्तुवत् ।। १६७ ।। </div>
						<div class="verse">नातिरेकान्वयाभ्यां यद्वस्तु संभाव्यते कथम् ।। <br />तत्प्रति स्यात्प्रमाणत्वं शुक्तिकारजते यथा ।। १६८ ।। </div>
						<div class="verse">किं मानसंगतेरर्थे जातेयमवबुद्धता ।।<br />किंवा प्रागपि संबन्धाद्बुद्धोऽर्थोऽभून्न मानतः ।। १६९ ।। </div>
						<div class="verse">बोधात्मकत्वं च मितेः किमासीन्मेयसंगतेः ।।<br />प्राग्वा मेयाभिसंबन्धान्मितेर्बोधात्मता भवेत् ।। १७० ।। </div>
						<div class="verse">नार्थानधिगतत्वं च प्रमाणेभ्यः प्रसिध्यति ।।<br />रूपानधिगतत्वं नो न श्रोत्रादेः प्रमाणतः ।। १७१ ।। </div>
						<div class="verse">मानव्यापारतश्चेत्स्यान्मेयानधिगातिस्तदा ।। <br />तद्व्यापारात्पुरा मेयः स्यात्स्वतोधिगतात्मकः ।। १७२ ।। </div>
						<div class="verse">यत एवमतोऽवश्यं प्रमाणव्यापृतेः पुरा ।।<br />मेयोऽनधिगतः सिद्धो ह्यभ्युपेयोऽवबुद्धवत् ।। १७३ ।। </div>
						<div class="verse">न चानाहितसन्मानस्वतश्चिन्मात्रविग्रहात् ।। <br />प्रत्वगैकात्म्यतोऽन्यत्र यथोक्तां धुरमुद्वहेत् ।। १७४ ।। </div>
						<div class="verse">न ह्यज्ञाते यथा ज्ञाते विशेषणविशेष्यता ।।<br />ततश्च नैतत्संसिध्येदज्ञानादि प्रमाणतः ।। १७५ ।। </div>
						<div class="verse">प्रमाणाच्चानधिगतौ तन्निवृत्तिः कुतो भवेत् ।। <br />न दाहज्वरनुत्त्यर्थमग्निना स्याद्भिषक्क्रिया ।। १७६ ।। </div>
						<div class="verse">साक्ष्यमातृप्रमारूपं मानभूमौ यथेक्ष्यते ।।<br />नाज्ञातेऽनुभवादेषां कश्चिदन्यस्तथेक्ष्यते ।। १७७ ।। </div>
						<div class="verse">प्रमाणव्यापृतेरूर्ध्वं ज्ञाताज्ञातटूयं मिथः ।।<br />संधत्तेऽनुभवेनैव न तदन्येन केनचित् ।। १७८ ।। </div>
						<div class="verse">यदि नाम न मानानि व्याप्रियन्ते विनिश्चितेः ।।<br />प्राक्तथाऽप्यपलापोऽस्या नानुभूतेर्घटादिवत् ।। १७९ ।। </div>
						<div class="verse">एवं सिद्धेऽप्यनुभवे स्वमहिम्ना पुरा मितेः ।। <br />प्रमाणोत्पत्तिरन्वेष्यै प्रत्यग्ध्वान्तापनुत्तये ।। १८० ।। </div>
						<div class="verse">अवबुद्धस्वभावोऽपि सहतेऽनवबुद्धताम् ।।<br />वस्तुत्वान्न तमो हन्ति तथाऽपि प्रमितिं विना ।। १८१ ।। </div>
						<div class="verse">प्रमाणफलकारूढं स्वतमो हन्ति नान्यथा ।।<br />वस्तु मेयाभिसंबद्धं मानं तद्वत्तमोपनुत् ।। १८२ ।। </div>
						<div class="verse">प्रत्यक्षमानसिद्ध्यर्थं तस्मात्प्रत्यक्षवादिना ।।<br />प्राङ्भानादभ्युपेयोऽर्थो थोऽज्ञातत्वादिसिद्धिकृत् ।। १८३ ।। </div>
						<div class="verse">वागादिव्यापृतेः कर्ता शब्दादिगुणलाञ्छितः ।।<br />प्रत्यक्षो गम्यते मात्रा प्रतीचोऽत्यन्तभेदतः ।। १८४ ।। </div>
						<div class="verse">श्रोत्रादिव्यापृतो माता दुःखादिगुणवान्पराङ् ।।<br />कर्तेवानुभवेनैव प्रतीचा गम्यतेऽञ्जसा ।। १८५ ।। </div>
						<div class="verse">अनन्यानुभवः प्रत्यङ्न प्रमात्रादिगोचरः ।।<br />यतोऽपहतपाप्मादि युक्तं स्यात्तद्विशेषणम् ।। १८६ ।। </div>
						<div class="verse">लोकायतस्य बोद्धस्य कणभोज्याक्षपादयोः ।।<br />प्रत्यक्षेणैव मानेन विमुखीकरणं कृतम् ।। १८७ ।। </div>
						<div class="verse">प्रमाणफलयोर्भेदस्तथा मानप्रमेययोः ।।<br />स्वतःकूटस्थचित्सिद्धिरैकात्म्यं चानुभूतितः ।। १८८ ।। </div>
						<div class="verse">प्रत्यक्षं मानमेवेदमिति यस्मात्प्रसिध्यति ।।<br />प्रत्यक्षदृक्स्वयंज्योतिस्तदात्मेत्यभ्युपेयताम् ।। १८९ ।। </div>
						<div class="verse">मेयादींस्तभावं च संशयानृतनिश्चयान् ।।<br />विविच्य योऽनुगृह्णाति शब्ददींश्च जडान्पृथक् ।। १९० ।। </div>
						<div class="verse">देहेन्द्रियमनोबुद्धीः सुखादींश्च घटादिवत् ।।<br />तमेकमन्तरात्मानमप्रत्यक्षं प्रपश्य भोः ।। १९१ ।। </div>
						<div class="verse">द्रष्टृदर्शनदृश्यांश्च यः स्वप्ने प्रसमीक्षते ।।<br />तदभावं सुषुप्ते च स आत्मेत्यभ्युपेयताम् ।। १९२ ।। </div>
						<div class="verse">चक्षुरादीन्द्रियाणां च न च स्वप्नेऽस्ति संभवः ।।<br />सुषुप्ते चानुभूतिस्तु तयोरव्यभिचारिणी ।। १९३ ।। </div>
						<div class="verse">प्रमाणं मेयविषयं तत्फलं मातृसंश्रयम् ।।<br />यत्साक्षिकं द्वयं सिध्येत्स आत्मेत्यभ्युपेयताम् ।। १९४ ।। </div>
						<div class="verse">मानस्य हि फलं यत्र न तन्मानस्य गोचरः ।।<br />तस्य मेयैकनिष्ठत्वात्फलं तु स्यात्प्रमातरि ।। १९५ ।। </div>
						<div class="verse">प्रत्यक्षं वर्तते यत्र तत्फलं तत्र नेक्ष्यते ।।<br />तत्फलं वर्तते यत्र मानं तत्र न वर्तते ।। १९६ ।। </div>
						<div class="verse">एवं सति प्रमामातृफलमेयात्मनां तव ।।<br />कुतः प्रत्यक्षतासिद्धिर्यदि नाऽऽत्माऽभ्युपेयते ।। १९७ ।। </div>
						<div class="verse">व्यभिचारिषु सर्वेषु प्रत्यगात्मैकसाक्षिषु ।।<br />प्रत्यक्प्रत्यय एवैकः सर्वत्राव्यभिचारवान् ।। १९८ ।। </div>
						<div class="verse">एवं प्रत्यक्षतस्तावद्देहादिव्यतिरेकतः ।।<br />तथाऽनुभवतः साक्षादात्माऽयं प्रतिपादितः ।। १९९ ।। </div>
						<div class="verse">यच्चैतत्कृष्णसर्पादिदृष्टान्ताद्भवतोदितम् ।।<br />अहं मनुष्य इत्यादि तत्र प्रतिविधीयते ।। २०० ।।</div>
						<div class="verse">चैतन्यं कायधर्मश्चेन्मनुष्योऽसाविति प्रमा ।।<br />असाधारणतो न स्यादहं वेद्मीतिवत्तदा ।। २०१ ।। </div>
						<div class="verse">समवेतं हि यद्यत्र चैतन्यं स्याच्छरीरके ।।<br />तस्यैव तद्भवेत्साक्षान्नान्यदेहाश्रितस्य तत् ।। २०२ ।। </div>
						<div class="verse">करणव्यापृतिं चर्ते मनुष्योऽस्मीति धीर्भवेत् ।।<br />पूर्ववन्न तु तत्तादृग्देहाद्भिन्ना ततश्चितिः ।। २०३ ।।</div>
						<div class="verse">न चाहंबुद्धिनिर्ग्राह्यमिदंधीग्राह्यगोचरः ।। <br />विरोधान्न हि शीतत्वमुष्णस्याग्नेर्विशेषणम् ।। २०४ ।। </div>
						<div class="verse">कायस्यापि न चैतन्यमेवमेव विशेषणम् ।।<br />विरोधिना जडत्वेन व्याप्तेः किमु परस्य तत् ।। २०५ ।। </div>
						<div class="verse">विशेष्यमपि नाऽऽप्नोति धर्मान्तरविशेषितम् ।।<br />विशेष्यमात्रनिष्ठत्वादन्यत्र स्यात्कथं नु तत् ।। २०६ ।। </div>
						<div class="verse">विशेषणविशेष्यत्वे संगतिश्चेद्भवेत्तयोः ।।<br />एकप्रत्ययगम्यत्वं स्यात्तदा कृष्णसर्पवत् ।। २०७ ।। </div>
						<div class="verse">आविद्वदङ्गनावालं देहादौ घटवन्मतिः ।।<br />पृथक्त्वेन भवन्तीयं कथं स्याच्चिद्विशेषिता ।। २०८ ।। </div>
						<div class="verse">मातारमपि नाऽऽप्नोति यत्प्रमेयैकनिष्ठितम् ।।<br />प्रत्यक्षं तस्य का शक्तिः स्वार्थायां चिति वर्तितुम् ।। २०९ ।। </div>
						<div class="verse">असाधारणरूपोत्थाज्ञानेनैव प्रमीयते ।।<br />यथा घटस्तथैवाऽऽत्मा नानत्मप्रत्ययप्रमः ।। २१० ।। </div>
						<div class="verse">स्वार्थं सन्न परार्थस्य स्वातन्त्र्यात्स्याद्विशेषणम् ।।<br />न च चैतन्यमित्किंचिच्चैतन्याल्लभ्यते पृथक् ।। २११ ।। </div>
						<div class="verse">ग्रहीत्रेव हि चैतन्यमात्मनोऽनात्मनस्तथा ।।<br />ग्रहीतुर्ग्राह्यता लोके न न्यायेनोपपद्यते ।। २१२ ।। </div>
						<div class="verse">प्रत्यक्त्या विभिन्नस्य चैतन्यस्य विशेषणम् ।।<br />पराकत्वान्नापि कायः स्याच्छीततेव विभावसोः ।। २१३ ।। </div>
						<div class="verse">पारिहार्यादिगं हेम्नि प्रमाणं मेयनिष्ठितम् ।।<br />कथमात्मचितौ तत्स्यात्तद्विरुगद्धार्थसिद्धये ।। २१४ ।। </div>
						<div class="verse">भूतेभ्यश्च चिदुत्पत्तिर्न प्रत्यक्षप्रमाणिका ।।<br />भूतान्वयस्य चासत्त्वान्नापि लिङ्गात्प्रसिद्ध्यति ।। २१५ ।। </div>
						<div class="verse">मृतोऽस्मीत्यपि संवित्तिश्चैतन्यापगमे कुतः ।।<br />जाड्यात्स्यान्नापि कायस्य चिदभावश्चितेः कुतः ।। २१६ ।। </div>
						<div class="verse">नापि स्वप्नानुभूतेश्च मिथ्यात्वं स्वप्नवन्मतम् ।।<br />बोधानुभववत्तस्या बाधको नेक्ष्यते यतः ।। २१७ ।। </div>
						<div class="verse">वायोरपि समुत्क्रान्तिः प्रत्यक्षान्नावसीयते ।।<br />चितेस्तद्भावभावित्वाद्वायुरेवास्तु चेतनः ।। २१८ ।। </div>
						<div class="verse">चैतन्यं भूतकार्यं चेत्कायवत्तिष्ठतां चितिः ।।<br />चितिवन्नश्यतां यद्वा कायोऽयं हेतुनाशतः ।। २१९ ।। </div>
						<div class="verse">जाग्रच्छरीरवच्चेत्स्यात्स्वप्नकायोऽपि भूततः ।। <br />सत्यभूतैकहेतुत्वान्मिथ्यात्वंं तस्य किंकृतम् ।। २२० ।। </div>
						<div class="verse">सत्यो वा यदि वा मिथ्यां स्वप्नदेहोऽभ्युपेयते ।।<br />चितेरव्यभिचारित्वात्तथाऽपीष्टं प्रसिध्यति ।। २२१ ।। </div>
						<div class="verse">तस्मान्नृहस्तिदेहादौ जाग्रत्स्वप्नादिभूमिषु ।।<br />भिन्नः शरीरतः सिद्धः प्रमाता प्रत्यभिज्ञया ।। २२२ ।।</div>
						<div class="verse">देशकालवयोजातिरूपशक्त्यादिभेदतः ।।<br />देहे न प्रत्यभिज्ञा स्याज्जाते स्मर्तरि युज्यते ।। २२३ ।। </div>
						<div class="verse">अनुग्राह्यसजातीयं न च प्रत्यक्षमानिनः ।।<br />ज्योतिः साधयितुं युक्तमनुमानद्विषः सतः ।। २२४ ।। </div>
						<div class="verse">सजातीयगिरा चात्र भवता किं विवक्षितम् ।।<br />सामान्यमथवा व्यक्तिर्यदि सामान्यमुच्यते ।। २२५ ।। </div>
						<div class="verse">सजाति नास्ति सामान्यमनवस्था तथा सति ।।<br />निःसामान्यानि तेनाऽऽहुः सामान्यानीति वादिनः ।। २२६ ।।</div>
						<div class="verse">भौतिकत्वेन चेज्ज्योतिर्देहानुग्राहकं मतम् ।।<br />देहेऽपि तस्य सद्भावान्नापेक्ष स्यात्तदा रवौ ।। २२७ ।। </div>
						<div class="verse">विशेषश्चेदपेक्ष्यः स्याद्यो देहेऽस्मिन्न विद्यते ।।<br />नानुग्राह्यसजातित्वं तस्यानुग्राहकत्वतः ।। २२८ ।। </div>
						<div class="verse">देहात्स्याद्भिन्नजातीयं वस्तु देहावभासि यत् ।।<br />विवादगोचरापन्नं भास्वरत्वाद्रवीन्दुवत् ।। २२९ ।। </div>
						<div class="verse">नानुग्राह्यसजातीयं नाप्यनुग्राहकं तथा ।।<br />घटो घटं रविर्वेन्दुं नानुगृह्णाति कुत्रचित् ।। २३० ।। </div>
						<div class="verse">सजातीयासजातीयैर्देहोपकृतिरिष्यते ।।<br />क्ष्माबग्निवायुभिः साक्षान्नातो नियम इष्यते ।। २३१ ।। </div>
						<div class="verse">विजातीयोपकारश्चेद्भवता नाभ्युपेयते ।।<br />चतुर्भूतात्मको देह इत्येतत्कथमुच्यते ।। २३२ ।। </div>
						<div class="verse">अभावोऽप्युपकुरुते लोकेऽस्मिन्भाववद्यतः ।। <br />नातोऽनुग्राहकत्वादिनियमोऽयं समञ्जसः ।। २३३ ।।</div>
						<div class="verse">पार्थिवैः पार्थिवस्याग्नेरुपकारो यथेन्धनैः ।।<br />वैद्युतस्य तथैवाद्भिरुपकारः समीक्ष्यते ।। २३४ ।। </div>
						<div class="verse">अद्भिः काष्ठैश्चोपकारः पावकस्यैव वीक्ष्यते ।।<br />अग्न्यम्बुभिश्च शमनं तथाऽग्नेरेव दृश्यते ।। २३५ ।। </div>
						<div class="verse">सजातीयासजातीयनियमोऽतो न युज्यते ।।<br />उपकारापकारत्वे पूर्वोक्तेनैव वर्त्मना ।। २३६ ।। </div>
						<div class="verse">यच्चाप्यक्षैरनैकान्त्यं हेतोरभिहितं पुरा ।।<br />तच्चाप्यसत्त्वयाऽभाणि धर्मित्वेन परिग्रहात् ।। २३७ ।। </div>
						<div class="verse">सेन्द्रियस्यास्य देहस्य पुरुषोक्त्या परिग्रहात् ।।<br />न ह्येकदेशः साध्यस्य दृष्टान्तत्वाय कल्पते ।। २३८ ।। </div>
						<div class="verse">लिङ्गस्य मात्वसंसिद्धौ दूषणं दूषणं भवेत् ।।<br />विशेषेऽनुगमाभाव इत्यादि यदुदीरितम् ।। २३९ ।। </div>
						<div class="verse">सामान्येतररूपत्वात्साध्यस्याग्न्यादिरूपिणः ।।<br />अपि दोषद्वयं न स्यादेकरूपे हि शङ्क्यते ।। २४० ।। </div>
						<div class="verse">न चेन्द्रियाणि ते सन्ति प्रत्यक्षैकप्रमाणिनः ।।<br />अनुमानादृते तेषां संसिद्धिर्नेष्यते यतः ।। २४१ ।। </div>
						<div class="verse">ग्राहकग्रहणग्राह्यभावाभावविभागवित् ।।<br />स्वार्थमन्यानपेक्षं सच्चैतन्यं नाक्षमानगम् ।। २४२ ।। </div>
						<div class="verse">न च तद्भावभावित्वं व्यतिरेकाप्रसिद्धितः ।।<br />देहाभावे ह्यभावोऽस्याश्चितेः स्यात्किंप्रमाणकः ।। २४३ ।। </div>
						<div class="verse">अनुमानाप्रमाणत्वं न प्रत्यक्षेण साध्यते ।।<br />लिङ्गेनापि च तत्सिद्धौ त्वदुक्त्यैव विरुद्धता ।। २४४ ।। </div>
						<div class="verse">त्वदशेषप्रवृत्तीनां निरोधश्च प्रसज्यते ।।<br />लिङ्गस्येहाप्रमाणत्वे निश्चेष्टं स्याज्जगत्तथा ।। २४५ ।। </div>
						<div class="verse">वागाभिव्याहृतिश्चेयमपि ते न प्रसिध्यति ।। <br />नैवाऽऽत्मप्रतिपत्त्यर्थं भारत्युच्चार्यते त्वाया ।। २४६ ।।</div>
						<div class="verse">विवादगोचरापन्ना प्रमाणमनुमेष्यताम् ।।<br />अनुमानत्वतो लिङ्गाद्दूषणानुमितिर्यथा ।। २४७ ।। </div>
						<div class="verse">खद्योतादिप्रकाशस्य यच्चानित्यत्वमुच्यते ।। <br />पक्षादिव्यवधानत्वात्तच्चास्माकं न तान्प्तति ।। २४८ ।।</div>
						<div class="verse">भावाभावग्रहो नापि सिध्येत्प्रत्यक्षमानतः ।।<br />ऴिद्यमानार्थसंबन्धात्प्रत्यक्षस्येह सर्वतः ।। २४९ ।। </div>
						<div class="verse">अथाभावोऽपि तद्गाह्य इति चेदभिधीयते ।।<br />प्रत्यक्षाभावसंसिद्धौ किं प्रमाणमितीर्यताम् ।। २५० ।। </div>
						<div class="verse">प्रमातृमानाभावोऽपि भवता प्रतिपाद्यते ।।<br />यद्भावेऽपि न यन्मानं तदभावेऽपि तत्कथम् ।। २५१ ।। </div>
						<div class="verse">व्यावर्तते स्वभावश्चेदित्येतदतिदुर्घटम् ।।<br />स्वभावो वस्तुनस्तत्त्वं तत्त्वात्तत्त्वं न हीयते ।। २५२ ।। </div>
						<div class="verse">धर्मादेः फलदातृत्वं स्वभावोऽवश्यमेव तत् ।।<br />अभ्युपेयस्त्वयाऽपीह यथा तदपि मे शृणु ।। २५३ ।। </div>
						<div class="verse">क्रियातः स्तुतिनिन्दादेः सुखदुःखादिलक्षणम् ।।<br />धर्माधर्मफलं साक्षात्प्रत्यक्षेणानुभूयते ।। २५४ ।। </div>
						<div class="verse">आगमैकप्रमाणत्वात्कथं धर्माद्युदाहृतिः ।।<br />अथाभ्युपगमाद्युक्तं वेदाभ्युपगतिस्तथा ।। २५५ ।। </div>
						<div class="verse">मानान्तराभ्युपगमाद्भवतश्च तथा सति ।।<br />स्वसिद्धान्तविरोधोऽयं बलादायात्यनीप्सितः ।। २५६ ।। </div>
						<div class="verse">दग्धृत्वादिस्वभावोऽग्नेः शक्तिश्चेद्भवतोच्यते ।। <br />प्रत्यक्षात्तदसंसिद्धेर्विरोधस्तेऽनुमाश्रितेः ।। २५७ ।। </div>
						<div class="verse">मदभ्युपगमो यद्वद्भवतोऽपि तथा यदि ।। ।। <br />सर्वमानाभ्युपगमान्न किंचिन्नोऽस्ति दुःस्थितम् ।। २५८ ।। </div>
						<div class="verse">त्वदभ्युपगमार्थाय यत्नोऽयं क्रियते मया ।।<br />अभ्युपेतो मदुक्तश्चेत्सिद्धं नः स्यात्प्रयोजनम् ।। २५१ ।। </div>
						<div class="verse">अनवस्थेति योऽप्युक्तः सोऽपि दोषो निराकृतः ।।<br />सर्वमानाभ्युपगमान्नानवस्था ततो बलात् ।। २६० ।।</div>
						<div class="verse">देहादिव्यतिरिक्तोऽत आत्मा सिद्धो यथोदितः ।।<br />आदित्याद्यसजातीयः पूर्वाक्तादनुमानतः ।। २६१ ।। </div>
						<div class="verse">दर्शनादिक्रियावांश्चेद्देह एवाभ्युपेयते ।।<br />दृष्टस्यैव स्मृतौ न स्यात्स्वप्ने चार्थस्य दर्शनम् ।। २६२ ।। </div>
						<div class="verse">बाह्यादित्यादिविरहे करणव्यापृतिं विना ।। <br />जाग्रद्वद्वीक्षते स्वप्ने दृष्टपूर्वं यतो नरः ।। २६३ ।। </div>
						<div class="verse">सामग्र्या स यया पूर्वमद्राक्षीच्छिखरं गिरेः ।।<br />तया विनैव स्वप्ने तदात्मा पूर्ववदीक्षते ।। २६४ ।।</div>
						<div class="verse">उत्खातनयनश्चायमनुत्खाताक्षवद्धटम् ।।<br />स्वप्ने समीक्षते नात आत्मनोऽन्यः प्रपश्यति ।। २६५ ।। </div>
						<div class="verse">ततश्चैतद्भवेत्सिद्धं यः स्वप्ने कुम्यमीक्षते ।।<br />विचक्षुः प्रागपि घटं स एवैक्षिष्ट चक्षुषा ।। २६६ ।। </div>
						<div class="verse">मृतौ चाविकलस्यैव दर्शनादेरसंभवात् ।।<br />न स्याद्देहस्य तच्चापि देहो द्रष्टा भवेद्यदि ।। २६७ ।। </div>
						<div class="verse">नेक्षितृत्वेऽक्षबुद्ध्यादेः प्रत्यभिज्ञोपपद्यते ।।<br />न भिन्नद्रष्टृकं यस्मात्प्रतिसंधानमर्हति ।। २६८ ।। </div>
						<div class="verse">यमद्राक्षं पुरा कुम्भं तमेवाद्य स्पृशाम्यहम् ।।<br />इत्येतत्प्रतिसंधानं न भिन्नद्रष्टृकं भवेत् ।। २६९ ।। </div>
						<div class="verse">प्रतिसंधानकृत्तर्हि मनः संस्कारसंश्रयात् ।। <br />नैवं तस्यापि मनसो विषयत्वेन दर्शनात् ।। २७० ।। </div>
						<div class="verse">शब्दादिखचितं साक्षात्स्मृतिस्वप्नगतं मनः ।।<br />कुम्भवद्वीक्ष्यते यस्मान्नात आत्मा मनोऽपि नः ।। २७१ ।। </div>
						<div class="verse">भावाभावौ प्रमात्रादेस्तद्विलक्षणरूपभृत् ।।<br />प्रत्यक्समीक्षते नित्यं नातो द्रष्टृ भवेन्मनः ।। २७२ ।। </div>
						<div class="verse">योग्यत्वं चास्य देहस्य प्रत्यक्षैकप्रमाणकम् ।।<br />प्रत्यक्षाप्रमितं कस्माद्भोक्तृत्वं तस्य कल्प्यते ।। २७३ ।। </div>
						<div class="verse">अयंरूपेण भोग्योऽर्थो ह्यहंरूपेण भोजकः ।।<br />विरुद्धरूपौ प्रत्यक्षाद्नम्येते भोज्यभोजकौ ।। २७४ ।। </div>
						<div class="verse">इत्यलं शुष्कतर्कोत्थवाङ्भात्राक्षेपदूषणैः ।।<br />पुंसां पुमर्थसिद्ध्यर्थं प्रक्रान्तमभिधीयते ।। २७५ ।। </div>
						<div class="verse">आत्मैवास्येत्युपश्रुत्य पूर्वात्तरविरुद्धताम् ।।<br />आशङ्क्य जनकोऽप्राक्षीदात्माऽयं कतमो न्विति ।। २७६ ।। </div>
						<div class="verse">देहादिसंहतावस्यामात्मेति ह्यभिधाधियौ ।।<br />सुप्रसिद्धे जगत्यस्मिन्नायोषिद्वालपण्डितम् ।। २७७ ।।</div>
						<div class="verse">पंव्यापारस्य संबन्धो देहादिव्यतिरेकिण ।। <br />ज्योतिषाऽनात्मना पूर्वं लिङ्गेन प्रतिपादितः ।। २७८ ।।</div>
						<div class="verse">आत्मैवास्येति वचनात्पूर्वोत्तरविरोधतः ।।<br />संजातसंशयो राजा याज्ञबल्क्यमपृच्छत ।। २७९ ।। </div>
						<div class="verse">अर्थान्तरं चेद्देहादेरात्मज्योतिर्विवक्षितम् ।।<br />पूर्वोत्तरविरोधोऽयं तदा नैवेह ढौकते ।। २८० ।। </div>
						<div class="verse">आत्मशब्दश्च लोकेऽस्मिन्प्रसिद्धोऽनेकवस्तुषु ।।<br />साक्षिबुद्धिशरीरान्तेष्वात्मबुद्धिसमन्वयात् ।। २८१ ।। </div>
						<div class="verse">डतच्प्रत्ययस्तस्माद्बह्वर्थस्यात्र संभवात् ।।<br />कतमो भवताऽऽत्मेति ज्योतिष्ट्वेन विवक्षितः ।। २८२ ।।</div>
						<div class="verse">इति पृष्टोऽनुमानेनाविरुद्धं प्रत्यपीपदत् ।।<br />आत्मज्योतिः सुविस्पष्टं राजानं योऽयमित्यतः ।। २८३ ।।</div>
						<div class="verse">भान्वादिज्योतिषा तावद्व्यवहर्तुरनुग्रहः ।।<br />कुष्णसारादिदेशेषु स्वान्तस्यानुग्रहस्ततः ।। २८४ ।। </div>
						<div class="verse">मनःप्रधानः संघात आत्मचैतन्यबिम्बितः ।।<br />अभिव्यक्तस्मृतिः सोऽथ बाह्यां चेष्टां प्रपद्यते ।। २८५ ।। </div>
						<div class="verse">पिण्डस्तवदिहाऽऽत्मैको द्वितीयो लिङ्गसंज्ञितः ।।<br />चिद्विम्बितावधिश्चान्यश्चतुर्थो नेति नेति यः ।। २८६ ।। </div>
						<div class="verse">बाह्यान्तर्ज्योतिषोर्मध्ये देहो बुद्ध्यादिसंहतः ।।<br />वर्तते वाङ्भनःकायक्रियाकारी सुखादिमान् ।। २८७ ।। </div>
						<div class="verse">भान्वादिज्योतिषा सोऽयं सम्यक्संदीपितेक्षणः ।।<br />तद्दूारेद्धमनाः स्मृत्वा बाह्यांचेष्टां प्रपद्यते ।। २८८ ।। </div>
						<div class="verse">धर्माधर्मसमुत्थोऽस्थ बाह्यज्योतिरनुग्रहः ।।<br />हेत्वन्तरानपेक्षस्तु प्रत्यग्ज्योतिरनुग्रहः ।।  २८९ ।। </div>
						<div class="verse">देहैकदेश एवास्य देवतानुग्रहस्ततः ।।<br />कृत्स्नाध्यात्माधिदैवादावात्मज्योतिरनुग्रहः ।। २९० ।। </div>
						<div class="verse">न तत्र सूर्यो भातीति तथाचाऽऽर्थर्वणे वचः ।।<br />यथा प्रकाशयत्येक इति चाप्यैश्वरी स्मृतिः ।। २९१ ।। </div>
						<div class="verse">अस्थास्नुत्वाच्च धर्मादेः प्रयोज्यं साधिदैवतम् ।। <br />अध्यात्ममधिभूतं च तेनास्थास्न्वात्मसाक्षिकम् ।। २९२ ।। </div>
						<div class="verse">बाह्यज्योतिरभावेऽतो वाङ्भानःकायहेतुके ।।<br />स्वप्नादिव्यवहारेऽस्मिञ्ज्योतिरात्मैव नापरम् ।। २९३ ।। </div>
						<div class="verse">देहेन्द्रियमनोबुद्धिव्यतिरेकप्रसिद्धये ।।<br />योऽयमित्युच्यते प्रत्यग्ज्योतिषो भानुवद्वचः ।। २९४ ।। </div>
						<div class="verse">स्वयंप्रमाणकस्तावत्साक्ष्यन्तोऽर्थो व्यवस्थितः ।।<br />भावाभावौ प्रमात्रादेस्तत्प्रसादात्प्रसिध्यतः ।। २९५ ।। </div>
						<div class="verse">तदाभासानुविद्धेन प्रमात्राऽहंवपुर्भुता ।।<br />प्रमाणादेः प्रसिद्धिः स्यान्मेयस्यापि प्रमाणतः ।। २९६ ।। </div>
						<div class="verse">प्रमाणव्यापृतिफलप्रसिद्धिश्च प्रमातरि ।।<br />अवगत्यवसाना स्यात्प्रमातुः प्रत्यगात्मनि ।। २९७ ।। </div>
						<div class="verse">यतोऽवगतिरेवात्र प्रमात्रादिविशेषणा ।।<br />साक्षात्प्रमाफलं न्याय्यं प्रत्यगात्मैकसाक्षिकम् ।। २९८ ।। </div>
						<div class="verse">प्रत्यक्चिदाकृतिर्बुद्धौ मेयार्थाकृतिवत्स्थिता ।।<br />बुद्धिः कारणसंस्थैव कृत्स्नव्यवहृतिक्षमा ।। २९९ ।। </div>
						<div class="verse">यः पृष्टः स पराग्वृत्तिप्रमामेयातिलङ्घितः ।।<br />प्रत्यक्षेणैव मानेन त्वयमित्यभिधीयते ।। ३०० ।। </div>
						<div class="verse">पराञ्चीति च मन्त्रोक्तिः साक्षादात्मेति च श्रुतिः ।।<br />पराङ्भानाप्रमेयत्वमात्मनः प्रत्यबूबुधत् ।। ३०१ ।। </div>
						<div class="verse">कुम्भाकारेण कुम्भार्थो यथा प्रत्यक्ष ईक्ष्यते ।।<br />विज्ञानेन तथा प्रत्यङ्ङात्माकारेण गृह्यते ।। ३०२ ।। </div>
						<div class="verse">घटासामान्यरूपोत्थप्रत्यक्षैकप्रमाणकः ।।<br />घटार्थोऽव्यभिचारित्वात्तयोर्मानप्रमेययोः ।। ३०३ ।। </div>
						<div class="verse">आत्मासाधारणात्मोत्थभास्वचैतन्यरूपिणा ।।<br />प्रत्यक्षेणेक्ष्यते नित्यमात्मनाऽऽत्मा त्वकारकः ।। ३०४ ।। </div>
						<div class="verse">अनात्माकारमानेषु ह्यन्योन्यव्यभिचारिषु ।।<br />प्रत्यक्प्रत्यय एवैकः सर्वत्राव्यभिचारवान् ।। ३०५ ।। </div>
						<div class="verse">यत एवमतः प्रत्यक्प्रत्ययेनोपदिश्यते ।।<br />तदन्यधीगृहीतौ स्याद्यतोऽनात्मत्वमात्मनः ।। ३०६ ।। </div>
						<div class="verse">अपास्तान्यव्यपेक्षं चेदात्मदृष्ट्या समीक्षितम् ।।<br />जगदात्मैव कृत्स्नं स्यान्न ह्यज्ञातोऽवशिष्यते ।। ३०७ ।। </div>
						<div class="verse">अयमित्यभिधायोग्यबहोरर्थस्य संनिधिः ।।<br />विज्ञानमय इत्युक्तिस्तदवच्छित्तये येतः ।। ३०८ ।। </div>
						<div class="verse">विज्ञानमय इत्यस्माद्व्यपदेशान्निवर्तते ।।<br />ज्योतिरात्मा जडाद्देहात्तस्याचैतन्यरूपतः ।। ३०९ ।। </div>
						<div class="verse">विज्ञानमित्यनेनात्र बुद्धिरेवाभिधीयते ।।<br />बुद्ध्युपाध्यविविक्तश्च विज्ञानमय उच्यते ।। ३१० ।।</div>
						<div class="verse">बुद्धिविज्ञानसंपृक्तो यस्मादेष प्रमीयते ।।<br />राहुवच्चन्द्रसंपृक्तः प्रत्यग्ज्ञानमयस्ततः ।। ३११ ।। </div>
						<div class="verse">द्रष्टृत्वाद्यभिसंबन्धोऽकारकस्यापि सर्वदा ।।<br />बुद्धियोगकृतोऽतोऽयं विज्ञानमय उच्यते ।। ३१२ ।। </div>
						<div class="verse">आत्मानात्मावबोधाय यतो धीरेव कारणम् ।।<br />सर्वार्थकरणं साऽतो दीपो ध्वान्ते यथा तथा ।। ३१३ ।। </div>
						<div class="verse">विज्ञानालोकसंपृक्तं मेयं वस्त्वखिलं यतः ।।<br />विजानाति मयट्तस्मात्प्रायार्थोऽत्रावसीयते ।। ३१४ ।। </div>
						<div class="verse">यावाल्ल्युँडर्थस्तेनायं तदविद्यैकहेतुतः ।।<br />अविशिष्टो मतो यस्मात्तदाभासैकवर्त्मना ।। ३१५ ।।</div>
						<div class="verse">विज्ञानमय इत्येवं तस्मादात्माऽभिधीयते ।।<br />सर्वधीवृत्तिसाक्षित्वात्तादात्म्याच्चाप्यनात्मनः ।। ३१६ ।।</div>
						<div class="verse">सर्वार्थग्रहणं तस्मात्पुरोवस्थितदीपवत् ।।<br />प्रधानं करणं बुद्धिर्द्वारमात्रं ततोऽपरम् ।। ३१७ ।।</div>
						<div class="verse">व्याचख्युर्मयटं ये तु विकारार्थे महाधियः ।। <br />स्वव्याख्यानविरोधः स्यात्तेषां चानर्थसंगतिः ।। ३१८ ।। </div>
						<div class="verse">आत्मनश्चापि निःशेषविकारप्रतिषेधतः ।।<br />न जायत इति स्पष्टं श्रुतिमन्त्रोक्तिसंश्रयात् ।। ३१९ ।। </div>
						<div class="verse">अनिर्मोक्षप्रसक्तिश्च विकारश्चेत्परात्मनः ।।<br />मयण्नातो विकारे स्यात्प्रायार्थस्त्वत्र युज्यते ।। ३२० ।। </div>
						<div class="verse">यदि वाऽज्ञानतस्तस्य विकारो जगदिष्यते ।।<br />रज्ज्वाः सर्पादिको यद्वन्न तथा दोष इष्यते ।। ३२१ ।। </div>
						<div class="verse">विज्ञानमय इत्यत्र वाक्ये प्रायार्थतेष्यते ।।<br />पृथिव्यादिमयोऽप्यात्मा यस्मादूर्ध्वं प्रवक्ष्यते ।। ३२२ ।। </div>
						<div class="verse">संदिह्यमानः सर्वत्र पदार्थोऽन्यत्र निश्चितात् ।। <br />प्रयोगात्सुविनिश्चेयो न्यायाद्वाऽत्यन्तनिश्चितात् ।। ३२३ ।। </div>
						<div class="verse">देहादिवेन्द्रियेभ्योऽपि व्युत्थापनचिकीर्षया ।।<br />प्राणेष्विति श्रुतिर्वक्ति प्राणाः पञ्चदशोदिताः ।। ३२४ ।। </div>
						<div class="verse">तेभ्योनिर्धारणार्थाय सप्तमीयं प्रयुज्यते ।। <br />प्राणेषु योऽर्थोऽनुगतः स आत्मेत्यवधार्यताम् ।। ३२५ ।। </div>
						<div class="verse">प्राणेष्वात्मीयरूपेषु प्रत्यकत्वेनावभाति यः ।।<br />स एवाऽऽत्मेति विज्ञेयस्तेषु सर्वेष्वनात्मसु ।। ३२६ ।। </div>
						<div class="verse">मतं प्राणसजातीया धीरेवाऽऽत्मेति चेन्न तत् ।।<br />यतो धीव्यतिरेकार्थं हृदीति श्रुतिरभ्यधात् ।। ३२७ ।।</div>
						<div class="verse">हृच्छब्देन च धीरेव तात्स्थ्यादत्राभिधीयते ।।<br />स्वार्थस्तस्यां य आभाति स आत्मा बुद्धिवृत्तिदृक् ।। ३२८ ।। </div>
						<div class="verse">हृदीत्याधारनिर्देशाद्धीस्था आत्मेति शङ्क्यते ।।<br />वृत्तयोऽतो निवृत्त्यर्थमन्तिरित्युपदिश्यते ।। ३२९ ।।</div>
						<div class="verse">देवताविषयप्राणबुद्धितद्वृत्तितः परः ।।<br />प्रत्यक्तया यः प्रथते ज्योतिरात्मा स ईक्ष्यताम् ।। ३३० ।। </div>
						<div class="verse">ग्राहकग्रहणग्राह्यरूपोऽनात्मा प्रवाहवान् ।।<br />बुद्ध्यादिर्विषयान्तोऽर्थो यत्साक्षिक इवेक्ष्यते ।। ३३१ ।। </div>
						<div class="verse">भूत्वाऽभवंस्तथाऽभूत्वा भवंश्चेहातथात्मना ।।<br />अज्ञातोऽलुप्तदृष्टिर्यः स आत्मा ज्योतिरुच्यते ।। ३३२ ।। </div>
						<div class="verse">आगमापायितामिद्धिर्बुद्ध्यादेर्यत्समाश्रयात् ।। <br />साक्षादात्मेति तं पश्य प्रत्यग्दृष्ट्यैकमात्मनि ।। ३३३ ।। </div>
						<div class="verse">परागर्थानुसारिण्यो यतो धीवृत्तयस्ततः ।।<br />विशेषणादन्तरिति व्यावर्त्यन्ते पराक्त्वतः ।। ३३४ ।। </div>
						<div class="verse">कारणं तर्हि बु्द्ध्यादेरात्मेत्यत्र प्रसज्यते ।।<br />कार्यस्यान्तर्यतो दृष्टं सर्वत्रैव च कारणम् ।। ३३५ ।। </div>
						<div class="verse">जाड्यं चाऽऽत्मन इच्छन्ति कणभुङ्भतजीविनः ।।<br />तेषां विप्रतिषेधार्थं ज्योतिरित्यभिधीयते ।। ३३६ ।। </div>
						<div class="verse">योऽयमित्यादिना यद्वा यथोक्तस्याऽऽत्मवस्तुनः ।।<br />प्रकृतज्योतिःसंवन्धो ज्योतिरित्यभिधीयते ।। ३३७ ।। </div>
						<div class="verse">उपादानं हि बुद्ध्यादेरात्माविद्येति भण्यते ।।<br />सकृद्विभातं चिन्मात्रं ज्योतिरित्युपदिश्यते ।। ३३८ ।। </div>
						<div class="verse">वस्तुवृत्तेन प्रध्वस्तनिः शेषाज्ञानमात्मनः ।।<br />ज्योती रूपमिदं भास्वत्प्रत्यङ्भात्रसतत्त्वकम् ।। ३३९ ।। </div>
						<div class="verse">ज्योतिः संविच्चितिः प्रत्यङ्ङात्मेति व्यपदिश्यते ।।<br />स्वार्थं यत्प्रथते नित्यं जाग्रत्स्वरप्नसुषुप्तिषु ।। ३४० ।।</div>
						<div class="verse">बुद्ध्यादिषु पारर्थेषउ ह्यागमापायिवस्तुषु ।।<br />स्वयं रूपेण यो भाति स्थास्रुः स्वार्थः स भण्यते ।। ३४१ ।। </div>
						<div class="verse">ज्य़ोतिरित्यस्य बुद्ध्यादेरागमापायसिद्धिदः ।।<br />स्वयंमातृक एवायमात्मत्वादेव कारणात् ।। ३४२ ।। </div>
						<div class="verse">अनेनैव यथोक्तेन ज्योतिषा सकलं जगत् ।।<br />षड्भावविक्रियामेति निर्विकारेण भास्वता ।। ३४३ ।।</div>
						<div class="verse">अचेतनोऽपि बुद्ध्यादिश्चेतनावानिवेक्ष्यते ।। <br />देहेन्द्रियमनोबुद्धिसंघातो वायुभिः सह ।। ३४४ ।। </div>
						<div class="verse">यथा प्रकाशयत्येकः कृत्स्नं लोकमिमं रविः ।।<br />क्षेत्रं क्षेत्री तथा कृत्स्नं व्यनक्तीति स्मृतेर्वचः ।। ३४५ ।। </div>
						<div class="verse">आत्मच्छायं पयोऽशेषं यथा मारकतो मणिः ।।<br />परीक्षणाय प्रक्षिप्तः कुर्यादात्माल तथैव च ।। ३४६ ।। </div>
						<div class="verse">बुद्ध्यादिदेहपर्यन्तं प्रत्यगज्ञानहेतुकम् ।।<br />जडस्वभावकं नित्यमवभासयति स्वयम् ।। ३४७ ।। </div>
						<div class="verse">बुद्ध्यादिष्वपि सूक्ष्मेषु यत्सूक्ष्मतममुच्यते ।।<br />बुद्ध्यादिकारणं नित्यमात्माविद्येति भण्यते ।। ३४८ ।। </div>
						<div class="verse">अपि कूटस्थवपुषः प्रतीचः सङ्गकारकम् ।।<br />तत्त्वमस्यादिवाक्योत्थज्ञानबाध्यं च यद्विदुः ।। ३४९ ।। </div>
						<div class="verse">यन्निमित्तं च साक्षित्वं कारणत्वं तथाऽऽत्मनः ।।<br />सर्वकार्यविनाशेऽपि यद्बीजमवशिष्यते ।। ३५० ।। </div>
						<div class="verse">तदात्मज्योतिषेद्धं सन्नित्यमेवावतिष्ठते ।।<br />उत्पत्तिस्थितिभङ्गानां न वेद्मीति च साक्षितः ।। ३५१ ।। </div>
						<div class="verse">कूटस्थ एव साक्ष्यत्र स्वमोहाभासहेतुतः ।।<br />अविचारितसंसिद्धि तमोऽनुभवसंश्रयात् ।। ३५२ ।। </div>
						<div class="verse">निःसाक्षिके न वेद्मीति न कथंचित्प्रसिध्यति ।।<br />तथा कूटस्थसंवित्के नितरां नैतदिष्यते ।। ३५३ ।। </div>
						<div class="verse">ऐश्वर्यं कारणत्वं च साक्षित्वमपि चाऽऽत्मनः ।।<br />सदेशितव्यकार्यार्थसाक्ष्यार्थेनास्य संगतेः ।। ३५४ ।। </div>
						<div class="verse">आत्माज्ञानमतः प्रत्यक्चैतन्याभासवत्सदा ।।<br />आत्मनः कारणत्वादेः प्रयोदजकमिहेष्यते ।। ३५५ ।। </div>
						<div class="verse">चैतन्याभासवत्प्रत्यङ्भोहान्तात्प्रत्यगात्मनः ।।<br />बुद्ध्यादेर्विषयान्तस्य सिद्धिः स्यात्साक्षिणस्ततः ।। ३५६ ।। </div>
						<div class="verse">स्वकारणाभिसंबन्धाच्चैतन्याभासता धियः ।।<br />जायतेऽतोऽभिमानोऽस्यां जायते महतामपि ।। ३५७ ।। </div>
						<div class="verse">कारणानन्तरत्वाच्च तथा स्वच्छस्वभावतः ।।<br />चैतन्याभासवत्येषा धीः पूर्वमभिजायते ।। ३५८ ।। </div>
						<div class="verse">तस्मादात्माभिमानो हि बुद्धौ जनिमतां सदा ।।<br />जायते सर्वभूतानामपि सर्वविदामिह ।। ३५९ ।। </div>
						<div class="verse">चिदाभासोऽथ मनसि बुद्ध्यानन्तर्यकारणात् ।।<br />मनःसंबन्धतश्चैवमिन्द्रिय़ेष्वभिजायते ।। ३६० ।। </div>
						<div class="verse">मनःकरणसंबन्धाद्देहेऽप्यस्योपजायते ।।<br />एवमाभासयत्यात्मा कृत्स्नं कार्यं सकारणम् ।। ३६१ ।। </div>
						<div class="verse">सौक्ष्म्यस्य तारतम्येन स्थितस्य विषयावधि ।।<br />आत्माभिमानधीः पुंसां जायते नियता ततः ।। ३६२ ।। </div>
						<div class="verse">नित्योऽनित्यानामिति च येन सूर्यस्तथा परः ।। <br />नतत्र सूर्यो भातीतिमन्त्राम्नायो ह्यनेकशः ।। ३६३ ।।</div>
						<div class="verse">आत्मन्येवं प्रबुद्धेऽस्मिञ्ज्योतिषि ध्वान्तनाशतः ।।<br />सर्वस्यैवाऽऽत्मयाथात्म्यादात्मा पुरुष उच्यते ।। ३६४ ।। </div>
						<div class="verse">आत्माज्ञानसमुच्छित्तौ तज्जस्य न हि वस्तुनः ।। <br />प्रत्यग्रूपात्पृथग्रूपं संभाव्यं केनचित्कचित् ।। ३६५ ।। </div>
						<div class="verse">स्रगज्ञानसमुच्छितौ न तज्जस्यान्यतः स्रजः ।।<br />रूपं संभाव्यतेऽह्यादेरेवमात्मस्वरूपतः ।। ३६६ ।। </div>
						<div class="verse">न कार्ये कारणे वाऽपि तदभावेऽथवाऽन्यतः ।।<br />प्रत्यङ्भात्रैकयाथात्म्याद्रूपं संभाव्यतेऽण्वपि ।। ३६७ ।। </div>
						<div class="verse">अव्यावृत्ताननुगतप्रत्यङ्भात्रावशेषतः ।।<br />पूर्णत्वात्पुरुषो ज्योतिरात्मैवैकोऽभिधीयते ।। ३६८ ।।</div>
						<div class="verse">सद्भावेऽपि च भान्वादेः पारार्थ्याद्देहवन्न तत् ।।<br />स्वार्थस्य ज्योतिषोऽभावे भावत्वायापि च क्षमम् ।। ३६९ ।। </div>
						<div class="verse">देहादेर्व्यापृतिश्चेत्स्याज्जडादित्यादिहेतुतः ।।<br />भवेन्निःसाक्षिकैवेयमन्धकारप्रनृत्तवत् ।। ३७० ।।</div>
						<div class="verse">स्वार्थात्मज्योतिषैवातो भावाभावात्मतां जगत् ।।<br />लभते तमृते यस्मान्नेयात्संभावनामपि ।। ३७१ ।। </div>
						<div class="verse">यदेतद्धृदयमिति तथाचाऽऽगमशासनम् ।।<br />प्राणिव्यवहृतिः सर्वा प्रत्यगात्माभिमानतः ।। ३७२ ।। </div>
						<div class="verse">सर्वाभिमानहेतुं च चिदाभासं पुराऽब्रवम् ।।<br />सम्यङ्भारकतदृष्टान्तदर्शनेनाऽऽत्मवस्तुनः ।। ३७३ ।। </div>
						<div class="verse">यद्यप्येवमिदं वस्तु यथोक्तमहिमं परम् ।।<br />तथाऽपि तज्जागरिते शक्यं दर्शयितुं न तु ।। ३७४ ।। </div>
						<div class="verse">आत्मबुद्धिमनश्चक्षुर्विषयालोकसंकरात् ।।<br />जाग्रद्भूमौ न तच्छक्यं ज्योतिर्दर्शयितुं ततः ।। ३७५ ।। </div>
						<div class="verse">स्वप्ने बुद्ध्याद्युपरतौ वासनामात्रशेषतः ।। <br />ज्योतिर्दर्शयितुं शक्यं स समान इतीर्यते ।। ३७६ ।। </div>
						<div class="verse">कछं चैवंस्वभावस्य तदज्ञानजभूमिषु ।।<br />व्यवहारः प्रतीचोऽस्य स समानाद्यतो वचः ।। ३७७ ।। </div>
						<div class="verse">ज्योतिर्भ्यो देहतो लिङ्गाद्बुद्ध्यन्ताच्चातिरेकतः ।।<br />योऽञ्जसा दर्शितस्तस्य विशुद्ध्यै वोत्तरं वचः ।। ३७८ ।। </div>
						<div class="verse">स्वयंज्योतिः शरीरादेर्बुद्ध्यन्तादनुमानतः ।।<br />निष्कृष्याभिहितो योऽत्र स समानः स्वमोहतः ।। ३७९ ।। </div>
						<div class="verse">समान एकः सन्नात्मा स्वात्माविद्यातदुद्भवैः ।। <br />अज्ञानमिथ्याविज्ञातप्रत्यक्त्वादात्मवस्तुनः ।। ३८० ।। </div>
						<div class="verse">केनैक इत्यपेक्षायां हृदयेनेति भण्यते ।। <br />सधीरिति श्रुतेरत्र हृदीति प्रकृतत्वतः ।। ३८१ ।। </div>
						<div class="verse">अविचारितसंसिद्धि यत्तु बुद्ध्यादिकारणम् ।।<br />कूटस्थात्मैकचैतन्यबिम्बितं सत्स्वदोषतः ।। ३८२ ।।</div>
						<div class="verse">स्वात्माविद्यावधिः सोऽयं परः कारणमुच्यते ।। <br />साक्षी चेता जगद्बीजमन्तर्यामीति च श्रुतौ ।। ३८३ ।। </div>
						<div class="verse">बुद्ध्यादिकार्यसंस्थस्य कूटरथासङ्गरूपिणः ।।<br />सर्वं स्यात्कारणत्वादि तदाभासैकवर्त्मना ।। ३८४ ।। </div>
						<div class="verse">चैतन्याभासवपुषा कूटस्थैकत्वमिष्यते ।।<br />कारणस्य स्वकार्यैश्च तदबोधसमन्वयात् ।। ३८५ ।। </div>
						<div class="verse">प्रतीचोऽनवशेषेण कार्यकारणसंगतिः ।।<br />तयोस्तु सावशेषेण प्रतीचा संगतिस्त्वियम् ।। ३८६ ।। </div>
						<div class="verse">नाऽऽत्मत्वाद्व्यतिरेकोऽस्य कार्यकारणभूमितः ।।<br />न सामान्यं विशेषो वा कार्त्स्न्यादात्मा ततो भवेत् ।। ३८७ ।। </div>
						<div class="verse">अनात्मनस्तु या सिद्धिः सा सर्वाऽव्यतिरेकतः ।।<br />जाड्यात्सापेक्षतः साऽतो मृषासिद्धिरुदाहृता ।। ३८८ ।। </div>
						<div class="verse">किं पुनः स्यात्समानत्वमात्मबुद्ध्यादिवस्तुनोः ।।<br />विवेकतोऽननुभवो वराहोरगवत्तयोः ।। ३८९ ।। </div>
						<div class="verse">यत्तत्तयोः समानत्वं रज्जुसर्पादिवन्मतम् ।।<br />आत्माविद्यैव संबन्धस्तस्मादात्मन इष्यते ।। ३९० ।। </div>
						<div class="verse">अकारकस्वभावस्य परमार्थात्मवस्तुनः ।।<br />अविद्याकल्पितैव स्यात्संगतिः खेऽसितादिवत् ।। ३९१ ।। </div>
						<div class="verse">कूटस्थात्मचिदाभेदऽस्य प्रत्यग्ध्वान्ते हि तद्भवैः ।।<br />विषयान्तैर्भवेद्भान्तिः सामानाधिकरण्यतः ।। ३९२ ।। </div>
						<div class="verse">विकारिणः प्रकाशस्य नीलरक्तादिसंगतेः ।।<br />नीलादिविक्रिया युक्ता परिणामस्य न त्वसौ ।। ३९३ ।। </div>
						<div class="verse">परिणामो हि मोहादेश्चिदाभासः सदेष्यते ।।<br />परिणामान्तरप्राप्तिस्तस्यापीति  न युज्यते ।। ३९४ ।। </div>
						<div class="verse">सुखिदुःखित्वसाक्षित्वं दुःस्थितं स्यात्तथा सति ।।<br />सुखाद्यनुगमात्तस्य व्यतिरेकः सुदुर्लभः ।। ३९५ ।। </div>
						<div class="verse">नर्ते स्याद्विक्रियां दुःखी साक्षिता का विकारिणः ।।<br />धीविक्रियासहस्राणां साक्ष्यतोऽहमविक्रियः ।। ३९६ ।। </div>
						<div class="verse">परिणाम्यात्मनोऽप्येवं कूटस्थावगतेरिव ।।<br />न युक्तः परिणामोऽयं लौकिकस्यापि नेष्यते ।। ३९७ ।। </div>
						<div class="verse">धीस्वान्तेन्द्रियसंघाते चिदाभासैकवर्त्मना ।।<br />सर्वात्मकत्वं संयात आत्माऽविद्यावशादतः ।। ३९८ ।। </div>
						<div class="verse">समानः कारणात्मा वा यत्र सर्वोपसंहृतिः ।।<br />कारणात्मा हि संवर्त्य कार्यात्मत्वं प्रपद्यते ।। ३९९ ।।</div>
						<div class="verse">अपेक्षाज्ञानमात्रैकहेतूत्थानत्वकारणात् ।।<br />न कार्ये कारणे वाऽतो वस्तुतत्त्वं समीक्ष्यते ।। ४०० ।। </div>
						<div class="verse">अन्वयव्यतिरेकाभ्यां नातो वाक्यार्थबोधनम् ।।<br />वस्तुतत्त्वावसायोऽतो वाक्यादेव प्रमाणतः ।। ४०१ ।। </div>
						<div class="verse">अतः सर्वविकल्पानामविद्यामात्रहेतुतः ।।<br />विषयत्वं समापेदेऽविकल्पोऽपि स्वतः परः ।। ४०२ ।। </div>
						<div class="verse">समान एव सल्लोँकौ प्राप्तप्राप्तव्यलक्षणौ ।।<br />अनुक्रमेणाविद्यावान्सदा संचरतीश्वरः ।। ४०३ ।। </div>
						<div class="verse">देहेन्द्रियाद्युपादानत्यागसंतानलक्षणः ।।<br />प्रबन्धशतसंपातैः संचरत्येष न स्वतः ।। ४०४ ।। </div>
						<div class="verse">कार्यैकनीडमेवास्य चिदाभासैकहेतुतः ।।<br />संसारित्वं यतो नातः स्वतः संसारिताऽऽत्मनः ।। ४०५ ।।</div>
						<div class="verse">अकार्यकरणोऽप्यात्मा बुद्धिप्राणादिहेतुगः ।।<br />अविद्यया चिदाभासः संसारीवावभासते ।। ४०६ ।।</div>
						<div class="verse">असंभवः स्वतो यस्मात्तदबोधाच्च संभवः ।।<br />क्रियाकारकरूपस्य तस्माच्छ्रुत्याऽभिधीयते ।। ४०७ ।।</div>
						<div class="verse">क्रियाकारकरूपस्य मिथ्यात्वं प्रत्यगात्मनि ।।<br />ध्यायतीत्यादिवाक्येन प्रत्यक्कौटस्थ्यवित्तये ।। ४०८ ।। </div>
						<div class="verse">ध्यायतीव स कौटस्थ्यात्तथा लेलायतीव च ।।<br />ध्यानादिकारिसाक्षित्वान्नाऽऽत्मा ध्यानादिकार्यवान् ।। ४०९ ।। </div>
						<div class="verse">निःशेषबुद्धिवृत्तीनां ध्यानं स्यादुपलक्षणम् ।।<br />लेलायनं क्रियाणां च सर्वासामुपलक्षणम् ।। ४१० ।। </div>
						<div class="verse">ध्याता ध्यानं तथा ध्येयं त्रयं स्वात्मैकसाक्षिकम् ।।<br />करणं कर्म कर्ता च नातो ध्यात्रादिसाक्षिणि ।। ४११ ।। </div>
						<div class="verse">बोद्धुः कर्तुश्च संबन्धो ज्ञानेन क्रियया यथा ।।<br />कूटस्थसाक्षिसंबन्धो बोद्घृकर्त्रोस्तथैव च ।। ४१२ ।।</div>
						<div class="verse">सर्वस्य प्रत्यगात्मत्वात्कूटस्थैकचिदात्मनः ।।<br />अतोऽस्यानभिसंबन्धः सर्वप्रत्यक्त्वहेतुतः ।। ४१३ ।। </div>
						<div class="verse">एकनीडत्वहेतूत्था साक्षिणः साक्ष्यसंगतिः ।।<br />न तु मोहोन्थचिद्बिम्बहेतुवृत्तव्यपेक्षया ।। ४१४ ।। </div>
						<div class="verse">कूटस्थात्मैकहेतूत्थचिद्विम्बो मोहगस्तु यः ।।<br />स्वोपादानानुरोधित्वात्केनचिन्नास्य संगतिः ।। ४१५ ।।</div>
						<div class="verse">चिदाभासाश्रयाज्ञानात्कार्यसंगतिहेतुतः ।।<br />स्वाभासान्तः परोऽप्यात्मा ध्यायतीवेति वीक्ष्यते ।। ४१६ ।। </div>
						<div class="verse">प्रत्य़ङ्भोहैकमात्रोत्थं ध्यानलेलायनादिकम् ।।<br />तन्मिथ्याप्रतिपत्त्यर्थमिवोति व्यपदिश्यते ।। ४१७ ।। </div>
						<div class="verse">अभ्रयानं यथाऽज्ञानाच्छशभृत्यध्यवस्यति ।।<br />क्रियाकारकवद्बुद्धिं तथा तत्साक्षिणीक्षते ।। ४१८ ।। </div>
						<div class="verse">धर्मधर्म्यभिसंबन्धान्यथा मोहैकसंश्रयात् ।।<br />अस्पृशन्नपि नीलं खमिति संभावयेत्तथा ।। ४१९ ।। </div>
						<div class="verse">आत्मप्रत्ययगम्येऽर्थे निष्क्रियेऽकारकेऽफले ।।<br />क्रियाकारकवद्वस्तु संभावयति तज्जडः ।। ४२० ।। </div>
						<div class="verse">तस्मात्संभावनामात्रः संसारः प्रत्यगात्मनि ।।<br />उक्तेऽर्थे संशयश्चेत्स्यात्प्रत्यग्दृष्ट्या समीक्ष्यताम् ।। ४२१ ।। </div>
						<div class="verse">आत्ममात्रावसायित्वान्नानात्मार्थस्पृगीक्ष्यते ।।<br />आत्मधीरात्मसंबन्धो नातोऽनात्मन ईक्ष्यते ।। ४२२ ।। </div>
						<div class="verse">ससमानोक्तिसंबन्धमन्यथाऽन्ये प्रकुर्वते ।।<br />धीमनश्चक्षुरादीनि भिन्नरूपाणि सर्वथा ।। ४२३ ।। </div>
						<div class="verse">नानाज्योतींषि सिद्धानि संहतानि मिथस्तथा ।।<br />विलक्षणानामपि सतां सामान्यं संहतात्मनाम् ।। ४२४ ।। </div>
						<div class="verse">सालक्ष्ण्येऽपि च सति बुद्धेरेव विलक्षणः ।।<br />भोक्तृत्वं नाम धर्मः स्याच्चक्षुषो दर्शनं यथा ।। ४२५ ।। </div>
						<div class="verse">बुद्ध्यादिव्यतिरेकोऽयं नैवं सत्युपपद्यते ।।<br />प्रतीच उपपन्नस्तु स समान इतीर्यते ।। ४२६ ।। </div>
						<div class="verse">समानः सन्नुभौ लोकौ स्वप्नबुद्धान्तसंज्ञितौ ।।<br />जन्मेदं च परं चैव संसरत्येष न स्वतः ।। ४२७ ।। </div>
						<div class="verse">बुद्ध्यादिव्यतिरिक्तोऽयं न चेदात्मा भवेत्तदा ।।<br />भूतमात्राविशेषत्वादुभयोरपि लोकयोः ।। ४२८ ।। </div>
						<div class="verse">उभयत्रापि युगपद्भोगः स्यान्न तु दृश्यते ।।<br />तद्भावभावतस्तस्मादन्यज्ज्योतिरितीक्ष्यताम् ।। ४२९ ।। </div>
						<div class="verse">पर्यायेण समानः सल्लोँकौ यस्माद्व्रजत्ययम् ।।<br />आत्मा बुद्ध्यादितस्तस्माद्व्यतिरिक्तोऽवसीयताम् ।। ४३० ।।</div>
						<div class="verse">देवताभोगशङ्का च विद्यते नेह काचन ।।<br />उत्क्रान्तिस्वप्नकालेषु ताः प्रयान्ति यथागतम् ।। ४३१ ।। </div>
						<div class="verse">ईश्वराणां न च न्याव्यो भोगः प्रत्यवरस्तथा ।।<br />देवताभ्योऽन्यदेवातो ज्योतिरात्मेति गम्यताम् ।। ४३२ ।। </div>
						<div class="verse">विभुत्वाद्देवतानां च भोगः स्यादैककालिकः ।।<br />न चासावस्ति तेनान्यदात्मज्योतिः प्रतीयताम् ।। ४३३ ।। </div>
						<div class="verse">स्वार्थचिन्मात्रभोक्तुश्च प्रात्यक्ष्यात्तद्विरोधिनः ।। <br />न भोक्तृत्वं विना मानाादाशङ्का निष्प्रमाणिका ।। ४३४ ।। </div>
						<div class="verse">अभिव्यञ्जकधर्मा वा परिस्पन्दात्मकास्तथा ।। <br />नाऽऽत्मनोऽस्य स्वतः सन्ति तत्साक्षित्वात्तु ते मृषा ।। ४३५ ।। </div>
						<div class="verse">बुद्धिस्थश्चलतीवाऽऽत्मा ध्यायतीव च कल्प्यते ।।<br />नौगतस्य यथा वृक्षास्तद्वत्संसारविभ्रमः ।। ४३६ ।। </div>
						<div class="verse">तटस्थनरवन्नावो नौस्थो नैवेक्षते गतिम् ।। <br />नौगत्येकप्रयुक्तत्वान्नाव्येकाग्रेक्षणोऽपि सन् ।। ४३७ ।। </div>
						<div class="verse">यथैवं धिषणैकत्व ध्यानलेलायने धियः ।।<br />साक्षी स्वात्मातिरेकेण न पश्येन्नौस्थवत्पृथक् ।। ४३८ ।। </div>
						<div class="verse">तटस्थनरवद्यस्माद्ध्यानकम्पादिधर्मिकाम् ।। <br />धियं साक्षीक्षते तस्मात्प्रत्यग्ध्यानादिवर्जितः ।। ४३९ ।। </div>
						<div class="verse">नौप्रयुक्तातिरेकेण न नौस्थस्य गतिस्थिती ।।<br />यतोऽस्तो न जानाति नावो नौस्थस्तटस्थवत् ।। ४४० ।। </div>
						<div class="verse">नौसतत्त्वापरिज्ञानाद्विपरीतप्रकल्पना।।<br />नौः स्थिता, तीरजा वृक्षा द्रुतं यान्तीति निश्चितिः ।। ४४१ ।। </div>
						<div class="verse">चैतन्याभासपर्यन्तं साक्षिणः परमात्मनः ।।<br />बुद्ध्याद्यव्यतिरेके हि न स्याद्धीवृत्तिसाक्षिता ।। ४४२ ।। </div>
						<div class="verse">निःशेषधीविकाराणां यस्मात्साक्षित्वमात्मनः ।।<br />वैलक्षण्यमतः सिद्धं विकारिभ्योऽस्य साक्षिणः ।। ४४३ ।।</div>
						<div class="verse">साक्षितत्त्वापरिज्ञानात्तद्विरुद्धार्थकल्पनम् ।।<br />साक्षिसाक्ष्यादिमिथ्याधीस्तत्त्वज्ञानान्निवर्तते ।। ४४४ ।।</div>
						<div class="verse">कुतः पुनरिदं ज्ञानं धीसमानाश्रयत्वतः ।।<br />लोकसंचरणाद्यस्य तत्साक्षित्वान्न तु स्वतः ।। ४४५ ।। </div>
						<div class="verse">स हीतिहेतुनिर्देश उक्तसिद्ध्यर्थमिष्यते ।।<br />स आत्मा यः स्वयंज्योतिरनुमानेन दर्शितः ।। ४४६ ।। </div>
						<div class="verse">प्रत्यङ्ङविद्यया यां यामवस्थामभिमन्यते ।।<br />तत्तन्नामाप्युपादत्ते स्वप्नो भूत्वेत्यतो वचः ।। ४४७ ।। </div>
						<div class="verse">बुद्धिजागरणे यद्वज्जागर्मीत्यभिमन्यते ।।<br />बुद्धिस्वापेऽपि तत्साक्ष्यात्स्वप्नो भूत्वेति मोहधीः ।। ४४८ ।। </div>
						<div class="verse">इमं लोकमिदं जन्म स्वप्नो भूत्वाऽतिवर्तते ।।<br />स्वाप्नान्भोगांस्ततो भुङ्के जाग्रद्भावनयाऽञ्जितः ।। ४४९ ।। </div>
						<div class="verse">धर्मादिकारणोद्भूतवासनाराशिसाक्षिता ।।<br />आत्मनोऽकारकस्यैव भोग इत्यभिधीयते ।। ४५० ।। </div>
						<div class="verse">जाग्रल्लोकं यतो हित्वा स्वप्नलोकं प्रपद्यते ।। <br />तस्मादसङ्गोऽकर्ता च स्वयंज्योतिरितीक्ष्यताम् ।। ४५१ ।। </div>
						<div class="verse">आत्माविद्यैव मृत्युः स्यान्नित्यस्यापि मृतेस्ततः ।।<br />मृत्युर्वै तम इत्याह श्रुतिरप्यात्मनिह्नवात् ।। ४५२ ।।</div>
						<div class="verse">स्वतोमृतस्य मरणं नाविद्यातो यतोऽन्यतः ।।<br />अविद्यामात्मनो मृत्युं तस्मादाहुर्विपश्चितः ।। ४५३ ।। </div>
						<div class="verse">प्राणोत्क्रान्तिनिषेधोक्तिर्यत आत्मावबोधतः ।।<br />सम्यग्ज्ञानस्य बाध्योऽर्थस्तस्मान्मृत्युरितीर्यते ।। ४५४ ।। </div>
						<div class="verse">रूप्यते यैरसौ मृत्युः कार्याणि करणानि च ।।<br />तानि रूपाणि भण्यन्ते मृत्योस्तस्य परात्मनः ।। ४५५ ।।</div>
						<div class="verse">विषमस्थं यतः सर्वं प्राणव्यापत्तिकारणम् ।।<br />तुषाग्रामात्रमपि हि मृत्युः सर्वमिदं ततः ।। ४५६ ।। </div>
						<div class="verse">मौढ्यं जाड्यमविद्या स्यान्नित्यबुद्धात्मवस्तुनः ।।<br />अनात्मनि च तदृष्टं तेन मृत्युरिदं जगत् ।। ४५७ ।।</div>
						<div class="verse">न हि प्रमाणतो मृत्युः शक्यो दर्शयितुं ततः ।।<br />रूपाणि मृत्योस्तेन स्युः कार्याणि करणानि च ।। ४५८ ।। </div>
						<div class="verse">अतिक्रामति तान्यात्मा जाग्रत्स्थानाश्रयाण्यतः ।।<br />क्रियाफलाश्रयाण्येष तस्माच्छुद्धो ध्रुवश्च सः ।। ४५९ ।। </div>
						<div class="verse">अस्ति शुद्धोे ध्रुवश्चाऽऽत्मा स चैक इति यत्स्थितम् ।।<br />अस्यैवार्थस्य दार्ढ्यार्थं पूर्वपक्ष उदीर्यते ।। ४६० ।। </div>
						<div class="verse">ननु धीव्यतिरेकेण धीसाक्षी नाधिगम्यते ।। <br />धिया समान इत्येवं यः प्रागात्मोपपादितः ।। ४६१ ।। </div>
						<div class="verse">तत्सद्भावे न नो मानं प्रत्यक्षानुमयोर्यतः ।। <br />किंचिदप्यस्ति तत्सिद्धिरतः स्यान्निष्प्रमाणिका ।। ४६२ ।। </div>
						<div class="verse">पूर्वधीव्यतिरेकेण तत्कालीना परा यथा ।।<br />न धीः प्रत्यक्षगम्यैवं नाऽऽत्मा प्रत्याक्षगोचरः ।। ४६३ ।। </div>
						<div class="verse">न चानुमानतस्तस्य सद्भावोऽप्यवधार्यते ।। <br />सति धर्मिणि धर्माणां चिन्तेयमुपपद्यते ।। ४६४ ।। </div>
						<div class="verse">व्यङ्ग्यव्यञ्जकयोर्यत्तु सादृश्यभ्रमकारणात् ।।<br />तद्विवेकापरिज्ञानाद्युक्तं तच्चाभ्युपेयते ।। ४६५ ।। </div>
						<div class="verse">व्यङ्ग्यव्यञ्जकयोर्भेदस्तत्संबन्धाात्पुरा यतः ।।<br />प्रमान्तरोपलब्धोऽतः काममस्तु तयोर्भिदा ।। ४६६ ।। </div>
						<div class="verse">सादृश्यतस्त्वभिन्नोऽयमिति भ्रान्तिरियं मता ।।<br />तद्भेदस्योपलब्धत्वात्तद्योगात्प्रक्प्रमाणतः ।। ४६७ ।। </div>
						<div class="verse">धीरेव चित्स्वरूपेयं प्रथते ग्राहकात्मना ।।<br />तथा विषयरूपेण सैवैका प्रथते द्विधा ।। ४६८ ।। </div>
						<div class="verse">नातो धीव्यतिरेकेण प्रत्यगात्मोपलभ्यते ।।<br />प्रत्यक्षतोऽनुमानाद्वा यो धीसक्षीति भण्यते ।। ४६९ ।। </div>
						<div class="verse">यश्च पूर्वमुपन्यस्तो दृष्टान्तो भेदसिद्धये ।।<br />व्यङ्ग्यव्यञ्जकवद्भेदः साक्षिसाक्ष्यार्थयोरिति ।। ४७० ।। </div>
						<div class="verse">त्वदभ्युपगमादेव तदभ्युपगतं मया ।।<br />परमार्थेन तत्रापि नैव भेदोऽस्ति कश्चन ।। ४७१ ।। </div>
						<div class="verse">अवभासात्मकः कुम्भः क्षणमात्रस्थितिर्यतः ।।<br />अन्योऽन्यश्च प्रबन्धेन यतस्तवापि जायते ।। ४७२ ।। </div>
						<div class="verse">विज्ञानमात्रमथवा वस्तु स्यात्पारमार्थिकम् ।।<br />क्षणभङ्गि घटाभासं क्लृप्तानेकविशेषणम् ।। ४७३ ।। </div>
						<div class="verse">एवं च सति दृष्टान्तो भवतो नोपपद्यते ।।<br />सर्वस्य ज्ञानमात्रत्वात्तदन्यासंभवत्वतः ।। ४७४ ।। </div>
						<div class="verse">तस्यैव ज्ञानमात्रस्य ग्राहग्राहकलक्षणम् ।।<br />मलं प्रकल्प्य तत्स्वास्थ्यं शुद्धि व्याचक्षतेऽपरे ।। ४७५ ।। </div>
						<div class="verse">अभिन्नोऽपि हि बुद्ध्यात्मा विपर्यासितबुद्धिभिः ।।<br />ग्राह्यग्राहकसंवित्तिभेदवानिव लक्ष्यते ।। ४७६ ।। </div>
						<div class="verse">तस्यापि शुद्धरूपस्य शान्तिमन्ये प्रचक्षते ।।<br />मलवत्संवृतं रूपं यस्मात्तस्यापि कल्पितम् ।। ४७७ ।। </div>
						<div class="verse">आत्माद्यर्थे च संवादाभावाद्वाक्यस्य नेष्यते ।।<br />प्रत्यक्षवत्प्रमाणत्वं नापि प्रत्यक्षतो गतिः ।। ४७८ ।। </div>
						<div class="verse">अनुमानविरोधाच्च न नित्यात्मादिसंभवः ।।<br />प्रमान्तरविरोधेन न प्रमेहास्ति काचन ।। ४७१ ।। </div>
						<div class="verse">प्रत्यक्षस्यार्थसंवादादनुमित्यविरोधतः ।।<br />सौगतं दर्शनं पथ्यं दोषवत्त्वन्यदर्शनम् ।। ४८० ।। </div>
						<div class="verse">कल्पनेतरतः सर्वं सम्यङ्भिथ्येति मानतः ।।<br />सर्वशून्यस्य मोक्षत्वादनावृत्तिश्च सेत्स्यति ।। ४८१ ।। </div>
						<div class="verse">ग्राह्यग्राहकयोर्भेदो ननु भेदानुभूतितः ।।<br />भेदस्यैवं च मिथ्यात्वं प्रत्यक्षेणं विरुध्यते ।। ४८२ ।। </div>
						<div class="verse">ग्राह्यादिभेदवद्रूपं प्रत्यक्षं लिङ्गसंमतम् ।। <br />एकस्योभयरूपत्वं पण्डितैः सुनिराकृतम् ।। ४८३ ।। </div>
						<div class="verse">ज्ञानाभेदात्तु तत्सिद्धिस्तदध्यासात्तथा परम् ।।<br />प्रथते भेदवज्ज्ञानं न क्वचिद्वस्तुसंश्रयात् ।। ४८४ ।। </div>
						<div class="verse">ग्राह्यग्राहकमित्येवं नैव तत्प्रथते यतः ।।<br />नीलपीतादिविज्ञानं नीलमित्येव तद्यतः ।। ४८५ ।। </div>
						<div class="verse">अतस्मिंस्तद्ग्रहात्सर्वं मिथ्या स्यात्सविकल्पकम् ।।<br />असंपृक्तस्य सम्यक्त्वं स्वरूपेणावभासते ।। ४८६ ।। </div>
						<div class="verse">ननु निज्ञानमात्रेऽस्मिन्सम्यङ्भिथ्यात्वधीगतिः ।।<br />निर्विकल्पे कथं ते स्याद्वद भेदोऽत्र किंकृतः ।। ४८७ ।। </div>
						<div class="verse">ज्ञानरूपं यथा शुद्धं क्षणं चैवावभासते ।।<br />विकल्पकं तथैव स्याद्विभागस्तेन दुष्करः ।। ४८८ ।। </div>
						<div class="verse">इदं मिथ्येति चैतस्मान्मिथ्यात्वस्य कथं ग्रहः ।।<br />विकल्पश्चेन्न मिथ्यात्वान्न चान्या गतिरस्ति वः ।। ४८९ ।। </div>
						<div class="verse">मिथ्यामिथ्याविकल्पो हि स्थायित्वे वस्तुनो भवेत् ।।<br />क्षणवादे विनष्टानां कस्य किं केन गृह्यते ।। ४९० ।। </div>
						<div class="verse">मैवं बाधात्तु मिथ्यात्वसिद्धिः स्यान्मृगतोयवत् ।। <br />बाह्यस्याप्यग्रहो बाधान्न तु स्थिरतया मतः ।। ४९१ ।।</div>
						<div class="verse">ननु ध्वस्तस्य मिथ्यात्वसिद्धिः कथमिहेष्यते ।।<br />नैवं दृष्टत्वतः सिद्धेर्दृष्टे नानुपपन्नता ।। ४९२ ।। </div>
						<div class="verse">बाह्यवादेऽपि मिथ्यात्वं ज्ञानबाधेन जायते ।।<br />स्थिरस्यैव हि मिथ्यात्वं न चेदं राजशासनम् ।। ४९३ ।। </div>
						<div class="verse">इत्यादिकल्पनाः प्रत्यगैकात्म्याज्ञानहेतुजाः ।।<br />विभीषिका इमाः सर्वा वेदवर्त्मानुगामिनाम् ।। ४९४ ।। </div>
						<div class="verse">विभीषिकानिषेधार्थमत्र प्रतिविधीयते ।।<br />बाह्यार्थवादिदोषोक्तिस्तत्र तावदिहोच्यते ।। ४९५ ।। </div>
						<div class="verse">स्वात्मावभास्यः कुम्भादिर्दीपादिश्चापि नान्यतः ।।<br />इत्यादेर्न्यायबाह्यत्वं यथा तदभिधीयते ।। ४९६ ।। </div>
						<div class="verse">स्वात्मावभास्यो बाह्योऽर्थ इत्येतदसमञ्जसम् ।। <br />नानन्यव्यञ्जकत्वं स्याद्यस्मात्कुम्भादिवस्तुनः ।। ४९७ ।।</div>
						<div class="verse">तमस्यवस्थितः कुम्भः स्वात्मना नावभासते ।।<br />तदन्यदीपयोगे तु नियमेनावभासते ।। ४९८ ।। </div>
						<div class="verse">संश्लिष्टयोरपि तयोरन्यत्वमिति निश्चयः ।।<br />संयोगे च वियोगे च विशेषस्य समीक्षणात् ।। ४९९ ।। </div>
						<div class="verse">अन्यत्वमेव विज्ञेयमालोकघटयोस्ततः ।।<br />रज्जुकुम्भादिवन्नैक्यं विशेषस्य समीक्षणात् ।। ५०० ।। </div>
						<div class="verse">ननु दीपः स्वमात्मानं स्वात्मनैवावभासयन् ।।<br />दृष्टो दीपप्रकाशार्थं न हि दीपान्तराहृतिः ।। ५०१ ।। </div>
						<div class="verse">नावभास्यत्वतुल्यत्वाद्दीपस्यापि घटादिभिः ।। <br />घटवन्नाऽऽत्मनाऽऽत्मानं प्रकाशयति दीपकः ।। ५०२ ।। </div>
						<div class="verse">घटप्रदीपयोस्तावद्व्यङ्ग्यव्यञ्जकसंगतिः ।।<br />तदन्यात्मैकनिर्ग्राह्या प्रत्यक्षेणानुभूयते ।। ५०३ ।। </div>
						<div class="verse">व्यतिरिक्तात्मविज्ञानव्यङ्ग्यत्वं घटवन्न सः ।।<br />दीपो व्यभिचरत्यत्र तच्चाप्यनुभवाश्रयात् ।। ५०४ ।। </div>
						<div class="verse">एवं च सति दीपादेर्भिन्नजातीयचेतन -<br />व्यङ्ग्यत्वं घटवत्तावदवश्यंभावि गम्यताम् ।। ५०५ ।। </div>
						<div class="verse">ननु कुम्भादिवैधर्म्यं प्रदीपस्य समीक्ष्यते ।।<br />नाऽऽत्माभिव्यक्तये दीपो ह्यन्यमापेक्षते स्वतः ।। ५०६ ।। </div>
						<div class="verse">व्यनक्ति नाऽऽत्मनाऽऽत्मानं प्रदीपो घटवत्सदा ।।<br />स्वतो वा परतो वाऽस्य विशेषाभावहेतुतः ।। <br />विशेषेऽसत्यसाध्वेतद्भवतोदाहृतं वचः ।। ५०७ ।। </div>
						<div class="verse">दीपस्य घटवद्यस्माद्भिन्नविज्ञानगम्यता ।।<br />घटाद्यर्थाविशिष्टैव यत्त्वेतदभिधीयते ।। ५०८ ।। </div>
						<div class="verse">दीपोऽयमात्मनाऽऽत्मानं व्यनक्तीति न तच्छुभम् ।।<br />प्रागूर्ध्वं तदभिव्यक्तेर्विशेषस्यासमीक्षणात् ।। ५०९ ।। </div>
						<div class="verse">प्रदीपासंनिधौ यद्वत्कुम्भस्य प्रसमीक्ष्यते ।।<br />संनिधौ च विशेषो न प्रदीपे तद्वदीक्ष्यते ।। ५१० ।।</div>
						<div class="verse">आत्मत्वान्न हि दीपस्य कुम्भदेरिव संनिधिः ।।<br />असंनिधिर्वा न्याय्योऽयं भेदेऽसौ द्रव्ययोर्यतः ।। ५११ ।। </div>
						<div class="verse">एकाग्निव्यक्तेर्न यथा दाह्यदग्धृत्वसंगतिः ।।<br />द्वयोरपि समानत्वाद्व्याङ्ग्यव्यञ्जकता तथा ।। ५१२ ।। </div>
						<div class="verse">यत एवमतोऽसाधु भवतैतदुदाहृतम् ।।<br />अभिव्यनक्ति दीपोऽयमात्मनाऽऽत्मानमस्ववत् ।। ५१३ ।। </div>
						<div class="verse">विज्ञानमपि तद्भिन्नजातिचिद्ग्राह्यमिष्यताम् ।।<br />व्यञ्जकत्वाविशेषत्वाद्रविचन्द्रप्रदीपवत् ।। ५१४ ।। </div>
						<div class="verse">सचेत्यते यथा दीपो विज्ञानमपि तत्तथा ।।<br />संशयो निश्चयश्चायमित्येतच्चानुभूतितः ।। ५१५ ।। </div>
						<div class="verse">चिद्व्यङ्ग्यत्वे च बोधस्य साक्षादवधृते सति ।।<br />किं ग्राह्यज्ञानगम्यत्वं किंवा ग्राहकगम्यता ।। ५१६ ।। </div>
						<div class="verse">तत्र संदिह्यमानेऽर्थे यथालोकं विनिश्चितिः ।।<br />लोके सिद्धा च दीपादेर्भिन्नग्राहकगम्यता ।। ५१७ ।। </div>
						<div class="verse">ग्राहकग्रहणग्राह्यभावाभावविभागवित् ।।<br />ग्रहणादेश्च यो भिन्नः स आत्मेत्यवगम्यताम् ।। ५१८ ।। </div>
						<div class="verse">ननु ज्ञानादिगम्यत्वे ज्ञानाद्यन्तरसंश्रयात् ।।<br />अनवस्थेति दुर्वारा नैष दोषः कुतो यतः ।। ५१९ ।। </div>
						<div class="verse">स्वतो हि ग्राहकादीनां ग्राहकत्वादिसिद्धितः ।। <br />ग्राहकाद्यन्तरापेक्षा नैव स्यादविशेषतः ।। ५२० ।। </div>
						<div class="verse">स्वमहिम्नैव चेन्न स्याह्राहकादि ततोऽन्यतः ।।<br />न स्यादतिशयाभावाद्ग्राहकाद्यन्तरादपि ।। ५२१ ।। </div>
						<div class="verse">ननु ज्ञानस्य तद्भिन्नग्राहकग्रहणे सति ।।<br />करणान्तरव्यपेक्षायामनवस्था प्रसज्यते ।। ५२२ ।। </div>
						<div class="verse">नियमाभावतो नासावनवस्था प्रसज्यते ।।<br />ग्राह्यग्राहकसंबन्धे नियमो न हि वीक्ष्यते ।। ५२३ ।। </div>
						<div class="verse">ग्राह्यग्राहकसंभिन्नं दीपवत्करणान्तरम् ।।<br />यथा सर्वत्र नैवं स्याद्ग्राह्यग्राहकसंगतौ ।। ५२४ ।। </div>
						<div class="verse">घटस्य दर्शनं तावत्प्रदीपादिपुरःसरम् ।। <br />प्रदीपवीक्षणे नैव प्रदीपान्तरमार्गणम् ।। ५२५ ।। </div>
						<div class="verse">तस्मान्नैवानवस्थेह कथंचिदपि शङ्क्यते ।।<br />करणद्वारिका नापि ग्राहकद्वारिका तथा ।। ५२६ ।। </div>
						<div class="verse">ग्राहकाद्यतिरेकेण तद्विरुद्धात्मवस्तुनः ।। <br />सद्भावं प्रागवोचाम प्रत्यक्षैकप्रमाणतः ।। ५२७ ।। </div>
						<div class="verse">प्रत्यक्षादनुमानाच्च तथा चैवाऽऽगमादपि ।।<br />ग्राहकाद्यतिरिक्तश्चित्सिद्धस्तत्साक्ष्यतः परः ।। ५२८ ।। </div>
						<div class="verse">लोकायतविचारेऽपि प्रत्यक्षैकप्रमाणतः ।।<br />स्वतोऽलुप्तदृशोऽस्तित्वं प्राक्साक्षात्प्रतिपादितम् ।। ५२९ ।। </div>
						<div class="verse">अन्तरेणापि मानानि प्रमातृत्वादिसाक्षितः ।।<br />कूटस्थदृष्टेरस्तित्वं प्रागपि प्रतिपादितम् ।। ५३० ।। </div>
						<div class="verse">बाह्यार्थवादिनि ध्वस्ते तद्वद्विज्ञानवाद्यथ ।।<br />ननु नास्त्येव बाह्योऽर्थ इति प्रत्यवतिष्ठते ।। ५३१ ।। </div>
						<div class="verse">ननु नास्त्येव बाह्योऽर्थो घटदीपादिलक्षणः ।।<br />विज्ञानव्यतिरेकेण तस्या मानासमीक्षणात् ।। ५३२ ।। </div>
						<div class="verse">यद्धि यद्व्यतिरेकेण वस्तु नेहोपलभ्यते ।।<br />तावदेवास्तु तद्वस्तु स्वप्नभूमिगवस्तुवत् ।। ५३३ ।। </div>
						<div class="verse">स्वप्नविज्ञाननिर्ग्राह्यं स्वप्नज्ञानातिरेकतः ।।<br />नास्ति वस्तु यथा तद्बज्जाग्रद्बाह्यार्थवस्त्वपि ।। ५३४ ।।</div>
						<div class="verse">जाग्रत्कुम्भादिकं वस्तु जाग्रज्ज्ञानातिरेकतः ।।<br />न सत्यं ग्राह्यतः स्वप्नज्ञानग्राह्यघटादिवत् ।। ५३५ ।। </div>
						<div class="verse">एवं च सति विज्ञानव्यतिरेकेण कुम्भवत् ।।<br />अपि प्रतीचोऽसत्त्वं स्याज्ज्योतिषः स्थास्रुरूपिणः ।। ५३६ ।। </div>
						<div class="verse">बाह्यार्थेऽपहृते चैवं प्रदीपादेरसंभवात् ।। <br />दृष्टान्तो भवतः कः स्यात्कामितार्थप्रसिद्धये ।। ५३७ ।। </div>
						<div class="verse">वस्त्वन्तराभ्युपगमाज्ज्ञानतो ज्ञानवत्त्वया ।।<br />दृष्टान्तोऽस्त्येव नो भूयान्न चेन्न भवतोऽप्यसौ ।। ५३८ ।। </div>
						<div class="verse">धीमानाज्ज्ञानमेवेदमभ्युपेत्य ततोऽपरम् ।।<br />जाग्रत्स्वप्नादिकं वस्तु तन्मिथ्येति निषिध्यते ।। ५३९ ।। </div>
						<div class="verse">भावो वा यदि वाऽभावो ज्ञानवन्माननिश्चितः ।।<br />नास्तीति ब्रुवतो लज्जा धार्ष्ट्यादेव न जायते ।। ५४० ।। </div>
						<div class="verse">अपि ज्ञानातिरेकेण बाह्योऽर्थोऽभ्युपगम्यते ।।<br />दीपकुम्भादिको बुद्धैर्ब्यवहारप्रसिद्धये ।। ५४१ ।। </div>
						<div class="verse">सर्वस्य ज्ञानमात्रत्वान्ननु नाभ्युपगम्यते ।।<br />मया ज्ञानातिरेकेण तन्मानासंभवादिह ।। ५४२ ।। </div>
						<div class="verse">ज्ञानं घटो दीप इति शब्दार्थज्ञानभित्तये ।।<br />अवश्यमभ्युपेयोऽत्र भेदो मानप्रमेययोः ।। ५४३ ।। </div>
						<div class="verse">प्रमाणं भवता वाच्यं भेदाभेदत्वसिद्धये ।।<br />नाऽऽवयोर्निष्प्रमाणोक्तं यतः संगच्छते सुधीः ।। ५४४ ।। </div>
						<div class="verse">मामेयसंगतिफलभित्त्यभ्युपगमस्त्वया ।।<br />कार्य ऐक्ये यतोऽमीषां व्यवहारो न सिध्यति ।। ५४५ ।। </div>
						<div class="verse">उपादित्सन्ति मानानि ह्यज्ञातार्थोपलब्धये ।।<br />अतोऽभ्युपेयोऽज्ञातोऽर्थः प्रमाणत्वप्रसिद्धये ।। ५४६ ।। </div>
						<div class="verse">न च प्रमाणतः सिद्धिरज्ञातत्वस्य शक्यते ।।<br />अन्योन्याश्रयतादोषः सत्येवं प्रसजेद्यतः ।। ५४७ ।। </div>
						<div class="verse">प्रमाणाच्च न तत्सिद्धिस्तस्य मानविरोधतः ।।<br />मानैश्चेदविरोधः स्यात्कुतोऽज्ञातत्वनिह्नुतिः ।। ५४८ ।। </div>
						<div class="verse">न स्वरूपेऽथवा स्वांशे मानमेयत्वसंभवः ।।<br />सर्वदाऽतिशयाभावाद्बोधाच्चाव्यतिरेकतः ।। ५४९ ।। </div>
						<div class="verse">प्रमाणं यदि विज्ञानं मेया नीलादिरूपता ।।<br />मिथस्तयोरपेक्षा का यत उक्तं प्रसिध्यति ।। ५५० ।। </div>
						<div class="verse">आकारतद्वतोर्भेदो यदि नामाभ्युपेयते ।। <br />अस्तु कामं प्रमामेयसंगतिर्गम्यते कुतः ।। ५५१ ।। </div>
						<div class="verse">कार्यांशाद्यभिसंबन्धान्मानमेयत्वसंगतिः ।।<br />अन्यैव तु विभिन्नात्मा वस्तुनोर्मानमेययोः ।। ५५२ ।। </div>
						<div class="verse">मानांशो यस्य मेयः स्यान्मेयांशो वा भवेत्प्रमा ।।<br />संबन्धाभावतस्तस्य मानमेयौ न सिध्यतः ।। ५५३ ।। </div>
						<div class="verse">मानमेयत्वयो रूपं यस्मान्नैवेह गम्यते ।।<br />मानमेयत्वसंसिद्धिर्नातस्तत्रोपपद्यते ।। ५५४ ।। </div>
						<div class="verse">एकस्मिन्नपि चेन्मानमेयत्वादिप्रकल्पना ।।<br />साध्यानां साधनैकत्वादसाध्यासाधनात्मना ।। ५५५ ।। </div>
						<div class="verse">फलाना साधनानांं चं भेदाभावे प्रसज्यते ।।<br />शास्रोपदेशानर्थक्यं तत्कर्तुश्चापि मूढता ।। ५५६ ।। </div>
						<div class="verse">विज्ञानव्यतिरेकेण प्रतिवाद्यादिवस्तुनः ।।<br />त्वदभ्युपगतेर्भदः स्यात्प्रमाणप्रमेययोः ।। ५५७ ।।</div>
						<div class="verse">न ज्ञानमात्रमेवेदं भवताऽप्यभ्युपेयते ।।<br />प्रतिवाद्यादिकं वस्तु तस्य दूष्यत्वकारणात् ।। ५५८ ।। </div>
						<div class="verse">प्रतिवाद्यादिदूष्यस्य न स्वांशांशित्वसंगतौ ।।<br />निराकर्तुमभिप्रायः सुमूढस्यापि जायते ।। ५५९ ।। </div>
						<div class="verse">भिन्नग्राहकसंवेद्यं घटदीपादि सद्ध्रुवम् ।।<br />जाग्रद्भूमिष्वतस्तस्य जाग्रत्स्थप्रतिवादिवत् ।। ५६० ।। </div>
						<div class="verse">संतत्यन्तरवद्यद्वा विज्ञानान्तरवत्तथा ।।<br />इत्येवमादि सौलभ्यं दृष्टान्तानामिहेष्यते ।। ५६१ ।। </div>
						<div class="verse">विज्ञानव्यतिरेकेण नातो विज्ञानवादिना ।।<br />कूटस्थदृष्टिरात्मैको निषेद्धुं शक्यते परः ।। ५६२ ।। </div>
						<div class="verse">ननु स्वप्ने न वस्त्वस्ति विज्ञानव्यतिरेकतः ।।<br />न जाग्रद्वस्तुवत्तत्स्याज्ज्ञानमात्रस्वरूपतः ।। ५६३ ।। </div>
						<div class="verse">विभागं लभते ज्ञानाज्ज्ञानवत्स्वप्नवस्तु चेत् ।।<br />स्वमहिम्नैव तत्सिद्धेः कथं नास्तीति भण्यते ।। ५६४ ।। </div>
						<div class="verse">ज्ञानस्यैवार्थरूपं तद्बोधवच्चेत्प्रकल्प्यते ।।<br />परमार्थसतोऽसत्त्वं किंमानमिति भण्यताम् ।। ५६५ ।। </div>
						<div class="verse">विज्ञानव्यतिरेकेण नीलादिविषयो यदि ।।<br />भावो वा स्यादभावो वा सोऽस्त्येवेति विनिश्चितिः ।। ५६६ ।। </div>
						<div class="verse">स्वप्नादौ भवतैवायं जाग्रद्वदनुभूयते ।।<br />घटादिज्ञानविषयः स कथं नेष्यते त्वया ।। १६७ ।। </div>
						<div class="verse">यद्वस्त्वनुभवप्राप्तं तच्चेन्नास्तीति भण्यते ।।<br />ज्ञानेऽपि स्यादनाश्वासस्तस्यानुभवसिद्धितः ।। ५६८ ।। </div>
						<div class="verse">ज्ञानादतिशयो यद्वन्नास्तीतीह तथैव सन् ।।<br />घटोऽन्यो ह्यनुभूतेः सन्नास्तीति कथमुच्यते ।। ५६९ ।। </div>
						<div class="verse">तदन्यकालासंदृष्टेरिति चेदसदुच्यते ।।<br />क्षणान्तरे क्षणादृष्टेरसत्त्वं वः प्रसज्यते ।। ५७० ।। </div>
						<div class="verse">हेमन्तेऽनुपलब्धत्वाद्गीष्मधर्मापनिहनुतिः ।।<br />प्रतिज्ञातुमशक्या स्यात्तथा शून्यत्वमापतेत् ।। ५७१ ।। </div>
						<div class="verse">देशकालादिगावस्थाभेदेनैवाखिलं यतः ।।<br />वस्तु सिद्धं जगत्यस्मिंस्तदपहनूयते कथम् ।। ५७२ ।। </div>
						<div class="verse">विज्ञानव्यतिरेकेण घटो नास्तीति जल्पतः ।।<br />नास्त्यर्थोऽपि कथं जीवेदस्त्यर्थविरहादिह ।। ५७३ ।। </div>
						<div class="verse">अस्त्यर्थवत्स्वमात्रेण नाभावोऽस्ति विना सता ।।<br />यथाऽस्ति तव विज्ञानमेवं कुम्भाद्यपीष्यताम् ।। ५७४ ।। </div>
						<div class="verse">अस्त्यर्थव्यतिरेके हि न किंचिदपि सिध्यति ।। ५७५ ।। <br />अस्त्यर्थव्यतिरेकेण विज्ञानादि यदीष्यते ।।<br />अब्राह्मणादिवत्तत्स्यादसदेवेति निश्चितिः ।। ५७६ ।। </div>
						<div class="verse">प्रतिक्षणविनाशीनि द्रव्याणीत्यवगम्यताम् ।।<br />तेषामन्ते विनाशित्वात्प्रदीपादिविनाशिवत् ।। ५७७ ।। </div>
						<div class="verse">वैधर्म्येण च दृष्टान्तः प्रतिज्ञातार्थसिद्धये ।।<br />प्रतिसंख्यानिरोधोऽत्र सर्वं सुस्थं भवेत्ततः ।। ५७८ ।। </div>
						<div class="verse">अनुमानप्रयोगेऽस्मिन्प्रतिज्ञार्थः सुदुर्लभः ।।<br />आवृत्तिवीप्सासद्भावात्क्षणिकोक्तेः प्रमाणतः ।। ५७९ ।। </div>
						<div class="verse">अनेकव्यापृतिमती ह्यावृत्तिर्जगतीक्ष्यते ।।<br />एकस्मिन्देवदत्तादौ सा च बौद्धस्य नेष्यते ।। ५८० ।। </div>
						<div class="verse">निर्व्यापाराः सर्वभावाः क्षणिकाश्चेति निश्चितेः ।।<br />गतः प्रत्यागतश्चेति साऽऽवृत्तिः स्यात्सुदुर्लभा ।। ५८१ ।। </div>
						<div class="verse">नानार्थवाचिनां लोक आश्रयाश्रयिणामिह ।।<br />व्याप्तिः क्रियागुणाभ्यां या सा वीप्सेत्यभिधीयते ।। ५८२ ।। </div>
						<div class="verse">युगपत्साऽपि बौद्धस्य न कथंचन युज्यते ।। <br />कर्तृक्रियादिसादृश्यात्साऽन्यत्वेऽपीति चेन्मतम् ।। ५८३ ।। </div>
						<div class="verse">भूयोऽपि भुञ्जते गेहे ब्राह्मणा इति दर्शनात् ।।<br />एतच्चानुपपन्नं स्यादुपचारपरिग्रहात् ।। ५८४ ।। </div>
						<div class="verse">मुख्यस्यासंभवे यस्मादुपचारो न युज्यते ।।<br />अभ्युपेतार्थहानं च तदभ्युपगमे सति ।। ५८५ ।। </div>
						<div class="verse">क्षणिकाः  सर्वसंस्कारा इत्याद्यभ्युपगम्यते ।।<br />क्षणिकाः  सर्वसंस्कारा इत्यादिवचनैरियम् ।।<br />वीप्सा व्याहन्यतेऽतश्च क्षणिकोक्तिर्न युज्यते ।। ५८६ ।। </div>
						<div class="verse">अथापि क्षणिकानीति मत्वर्थोऽत्र विवक्ष्यते ।।<br />सिद्धसाध्यत्वमेवं स्यादिष्टैव क्षणसंगतिः ।। ५८७ ।। </div>
						<div class="verse">स्थिरस्य वस्तुनोऽवश्यं निमेषक्षणलक्षणैः ।।<br />कालभागैर्भवेद्योग इति नः सिद्धसाध्यता ।। ५८८ ।। </div>
						<div class="verse">क्षणिकार्थस्तिरोभाव इति चेदभिधीयते ।।<br />अभ्युपेतार्थहानिः स्यात्तथाऽपीष्टं न सिध्यति ।। ५८९ ।। </div>
						<div class="verse">व्यक्तधर्मनिवृत्तिर्या कारणात्मतयेष्यते ।।<br />स्थिरस्य धर्मिणः सेह तिरोभावगिरोच्यते ।। ५९० ।। </div>
						<div class="verse">यद्युत्पन्नानि नश्यन्ति स्यात्तदा सिद्धसाध्यता ।।<br />यस्मादादिमतां नाशः सर्वैरेवाभ्युपेयते ।। ५९१ ।। </div>
						<div class="verse">यतो जनिमताऽवश्यं विनंष्टव्यं तदन्ततः ।।<br />तथाऽभ्युपगतार्थस्य हानिः स्याद्वो न संशयः ।। ५९२ ।। </div>
						<div class="verse">अथोत्पत्तिक्षणे नाशो भवताऽभ्युपगम्यते ।।<br />सर्गनाशौ तदैकस्मिन्काले प्रसजतो ध्रुवम् ।। ५९३ ।। </div>
						<div class="verse">ततश्च कार्यानुत्पत्तिर्यदि वा सर्वदाऽस्तिता ।।<br />तद्विरोधाविरोधाभ्यां ध्रुवं प्राप्नोत्यनीप्सिकतम् ।। ५९४ ।। </div>
						<div class="verse">विरुद्धयोश्च क्रिययोरिष्टत्वादेककर्तरि ।।<br />एककाले विरुद्धत्वात्सर्वलोको विरुध्यते ।। ५९५ ।। </div>
						<div class="verse">अथाज्ञातानि नश्यन्ति जायमानानि वेति चेत् ।।<br />तथाऽप्यसन्प्रतिज्ञार्थो न ह्यभावस्य नाशिता ।। ५९६ ।। </div>
						<div class="verse">काऽतिशीतिरजातस्य विनाशागमने सति ।। <br />प्रतिज्ञापदयोश्चात्र विरोधः स्यात्परस्परम् ।। ५९७ ।। </div>
						<div class="verse">नश्यत्युत्पद्यमानोऽर्थ इत्येतन्मुग्धभाषितम् ।।<br />सर्वलोकविरुद्धत्वान्मानैश्चापि विरुध्यते ।। ५९८ ।। </div>
						<div class="verse">अथोत्पन्नस्य नाशोऽयं द्वितीये स्यात्क्षणे यदि ।।<br />प्रत्यभिज्ञामृते नायं प्रतिज्ञार्थः प्रसिध्यति ।। ५९९ ।। </div>
						<div class="verse">य एव जायते कर्ता स एवायं विनश्यति ।।<br />क्षणद्वये यथा स्थायी तद्वदस्तु क्षणान्तरे ।। ६०० ।। </div>
						<div class="verse">मतमुत्पद्यते नासौ नापि साक्षाद्विनश्यति ।। <br />आदिमध्यान्तहेतूत्थविकल्परहितोऽपि वा ।। ६०१ ।। </div>
						<div class="verse">हेतुप्रतिज्ञयोः स्पष्टो विरोधः स्यात्तथा सति ।। ६०२ ।। <br />मतमन्ते विनाशश्चेत्कोऽयमन्तस्त्वयोच्यते ।।<br />क्षणस्यान्तर्बहिर्वेति न तथाऽप्युपपद्यते ।। ६०३ ।। </div>
						<div class="verse">क्षणान्तश्चेद्भवेन्नाशः क्षणिकत्वं बिहन्यते ।।<br />क्षणान्तरेऽपि नाशोऽयं पूर्वाभावान्न युज्यते ।। ६०४ ।। </div>
						<div class="verse">उत्तरक्षण्मबिध्बस्तौ न हि पूर्वो नियुज्यते ।।<br />तस्मोत्तरत्रासद्भाबाद्भौव्यं च स्यात्तथा सति ।। ६०५ ।। </div>
						<div class="verse">आदिमध्यान्तभागत्वे निरंशत्वं च दुर्घटम् ।।<br />क्षणस्य संततौ चापि सिद्धसाध्यत्वमुच्यते ।। ६०६ ।। </div>
						<div class="verse">असतश्च समुत्पत्तावन्ते च क्षयसंगतेः ।।<br />द्विर्विनाशप्रसक्तिः स्यात्क्षणिकत्वं च हीयते ।। ६०७ ।। </div>
						<div class="verse">न चेदुत्पत्तिरसतो न विनाशः सतस्तथा ।।<br />कूटस्थवादसक्तिः स्यान्मिथ्यासंगतितस्तयोः ।। ६०८ ।। </div>
						<div class="verse">अन्त्यो नाशो महांश्चेत्स्यान्नाशः सातिशयो यतः ।।<br />विशेपाभावतो नैवं तस्यानतिशयत्वतः ।। ६०९ ।।</div>
						<div class="verse">मत्वर्थानुपपत्तेश्च क्षणिकत्वाद्यसंभवः ।।<br />द्रव्यतन्नाशयोर्यस्मान्नैवेहास्त्येककालता ।। ६१० ।। </div>
						<div class="verse">न च नाशस्य कालोऽस्ति क्षणमध्ये तथा बहिः ।।<br />क्षणान्तरं बहिर्यस्मात्क्षणमध्ये ध्रुवत्वतः ।। ६११ ।। </div>
						<div class="verse">धन्यासीदिति दृष्टश्चेन्न लक्षणविरोधतः ।।<br />लक्षणे वर्तमानस्य कालस्य श्रवणं यतः ।। ६१२ ।। </div>
						<div class="verse">त्रिकाललक्षणार्थं चेदस्तीति यदि भण्यते ।।<br />तादर्थ्ये कारणाभावान्नैतदप्युपपद्यते ।। ६१३ ।। </div>
						<div class="verse">प्रत्यक्षेण विरोधाच्च न क्षणस्य विनाशिता ।।<br />प्रत्यक्षानुमयोर्नापि विरुद्धाव्यभिचारिता ।। ६१४ ।। </div>
						<div class="verse">सिद्धसाध्यत्वमथवा नङ्क्ष्यतीति मतं यदि ।।<br />क्षणिकत्वस्य हानिः स्यात्किं नश्छिन्नं तथा सति ।। ६१५ ।। </div>
						<div class="verse">अर्थक्रियादिलिङ्गेन विरोधित्वाच्च नेष्यते ।।<br />क्षणिकाः सर्वभावाः स्युरिति यत्प्राक्समीरितम् ।। ६१६ ।।</div>
						<div class="verse">शाल्याद्युदूहनादि स्यादुत्पित्सोर्वा जनिस्तथा ।।<br />अर्थक्रिया न मानं वस्तेन चैव विरोधतः ।। ६१७ ।। </div>
						<div class="verse">क्षणिकत्वं न भावानां कथंचिदपि युज्यते ।।<br />नष्टेन नश्यता वाऽपि न शाल्याद्याहृतिक्रिया ।। ६१८ ।। </div>
						<div class="verse">संत्योत्पद्यमानैश्चेत्फलहेकत्वात्मभिर्भवेत् ।।<br />भावैरर्थक्रिया सर्वा यथा दीपादिभिस्तथा ।। ६१९ ।। </div>
						<div class="verse">उत्पित्स्वजातं सज्जातमनष्टं वाऽभ्युपेयते ।।<br />निनङ्क्षु नश्यन्नष्टं च प्रत्यभिज्ञामृते कथम् ।। ६२० ।। </div>
						<div class="verse">प्रबन्धेनार्चिषो धर्मा धर्मिण्यग्नौ व्यवस्थिते ।।<br />अर्थक्रियां वर्तमानाः कुर्युर्ग्रामाद्यवाप्तिवत् ।। ६२१ ।। </div>
						<div class="verse">दीपादिवदसंभाव्या भवतोऽर्थक्रिया यतः ।।<br />क्षणिकत्वे न सा युक्ता तद्धेतुविरहात्सदा ।। ६२२ ।। </div>
						<div class="verse">नानुत्पन्नस्य हेतुत्वमुदकाद्याहृतौ भवेत् ।।<br />उत्पित्सूत्पद्यमानाभ्यामसत्त्वात्तद्वदेव न ।। ६२३ ।। </div>
						<div class="verse">कूर्मलोमादिवत्तद्वन्नापि तत्स्याद्विनश्यता ।।<br />म्रियमाणो न शक्नोति पुत्रं जनयितुं क्वचित् ।। ६२४ ।। </div>
						<div class="verse">हेतुत्वं लभते नापि तथैवावस्थितः कचित् ।।<br />आ कार्यावसितेः स्थाने सिद्धान्तस्ते विनश्यति ।। ६२५ ।। </div>
						<div class="verse">विनाशक्रियया व्याप्तमुत्पन्नं चेद्विनश्यति ।।<br />फलहेतुप्रबन्धेनेत्येवं सुस्थमिदं भवेत् ।। ६२६ ।। </div>
						<div class="verse">संतानानुपपत्तेश्च नैवमप्युपपद्यते ।।<br />संतनोतीति संतानः कर्ता चेदभिधीयते ।। ६२७ ।। </div>
						<div class="verse">तस्य चैकत्वनाशित्वात्संतानो नोपपद्यते ।।<br />नाप्यपादानतः मध्येन्न वाऽधिकरणाश्रय़ात् ।। ६२८ ।। </div>
						<div class="verse">त चान्यस्मिन्विभक्त्यर्थे यथोक्तेनैव हेतुना ।। <br />संतानो यदि धात्वर्थो भावश्चेदभिधीयते ।। ६२९ ।। </div>
						<div class="verse">भवितारमपेक्ष्यैव भावः सिध्येन्न सोऽन्यथा ।।<br />न चासौ लभ्यते तादृग्भविता हि विनश्वरः ।। ६३० ।। </div>
						<div class="verse">नित्यं भवितृतन्त्रत्वात्संतानस्याप्यनित्यता ।।<br />धातूपसर्गयोरर्थस्त्वत्पक्षे न च लभ्यते ।। ६३१ ।। </div>
						<div class="verse">नैकीभावो न विस्तारः क्षणिकत्वेऽस्ति युक्तिमान् ।।<br />अतीतानागतानां च मिथः कालासमागमात् ।। ६३२ ।। </div>
						<div class="verse">वर्तमानस्य चैकत्वात्संतानो नोपपद्यते ।।<br />संतानिभ्यश्च संतानोऽभिन्नो भिन्नोऽथवा द्विधा ।। ६३३ ।। </div>
						<div class="verse">अभेदेऽनित्यतासक्तिः स्थास्नुर्भेदे प्रसज्यते ।। <br />कार्यकारणभावश्च न च वः स्यादभीप्सितः ।। ६३४ ।। </div>
						<div class="verse">भिन्नाभिन्नत्वपक्षोऽपि विरोधान्न च युज्यते ।।<br />स्वसिद्धान्तस्य च ध्वस्तिर्न च संगच्छते जनः ।। ६३५ ।। </div>
						<div class="verse">संतानिनां स्वसंतानाद्भिन्नाभिन्नत्वकल्पने ।।<br />वाच्या दोषा यथायोगं संतानार्थानुरोधतः । ६३६ ।। </div>
						<div class="verse">अवाच्यमिति पक्षश्चेन्मैवं तस्याप्यसंभवात् ।। <br />अन्यानन्योभयात्मत्वकल्पने ह्यसदेव तत् ।। ६३७ ।। </div>
						<div class="verse">अवाच्यं यद्यनन्यत्वे ह्यन्यत्वे् वाच्यमेव तत् ।।<br />अथावाच्य़ं तदन्यत्व इतरत्रास्तु वाच्यता ।। ६३८ ।। </div>
						<div class="verse">अन्यानन्यत्वयोश्चात्र वाच्यावाच्यत्वयोस्तथा ।। <br />परस्परविरोधित्वान्न स्यादेकत्र संगतिः ।। ६३९ ।। </div>
						<div class="verse">वाच्यं वा यदि वाऽवाच्यं कस्मादित्यभिधीयताम् ।।<br />परबुद्धौ समारोप्यमवश्यं वस्तु चेद्भवेत् ।। ६४० ।। </div>
						<div class="verse">न चावाच्यं भवत्पक्षे किंचिद्वस्त्वभ्युपेयते ।।<br />वक्त्यभावं भवान्यत्र तत्र वस्तुनि का कथा ।। ६४१ ।। </div>
						<div class="verse">तद्रूपं चेदवाच्यत्वं भवताऽभ्युपगम्यते ।।<br />नैवं साधारणत्वात्स्यात्पुद्गलादेरपीष्यते ।। ६४२ ।। </div>
						<div class="verse">अतोऽसाधारणं वाच्यं रूपं संतानवस्तुनः ।।<br />अथावाच्यत्वमेवास्य रूपमित्यभिधीयते ।। ६४३ ।। </div>
						<div class="verse">उक्तं तर्हि त्वया रूपं संततेर्घटरूपवत् ।। <br />यदसाधारणं यस्य रूपं तत्तस्य भण्यते ।। ६४४ ।। </div>
						<div class="verse">ततश्चावाच्यमिति ते प्राप्ता स्वोक्तिविरुद्धता ।। <br />तथा संतानविच्छिन्नकल्पनाऽपि न युज्यते ।। ६४५ ।। </div>
						<div class="verse">संतानस्याव्यवच्चित्तौ सर्वदैव प्रसज्यते ।।<br />सभागसंततिः सा हि नाविच्छेदमृते यतः ।। ६४६ ।। </div>
						<div class="verse">अनित्यत्वप्रसङ्गाच्च  न सती संततिर्भवेत् ।। <br />इत्युक्तेन प्रकारेण संतानासंभवो ध्रुवः ।। ६४७ ।। </div>
						<div class="verse">फलहेतुनिषेधाच्चन युक्तं सर्वथा वचः ।।<br />संतत्या जायमानैस्तैरिति यदव्यहृतं पुरा ।। ६४८ ।। </div>
						<div class="verse">यच्च दीपप्रकाशादिक्रियावदिति चोदितम् ।।<br />साध्यार्थेन समानत्वात्तदप्युक्तमशोभनम् ।। ६४९ ।। </div>
						<div class="verse">अर्थक्रिया यथा नास्ति रथादेरुक्तहेतुतः ।।<br />दीपादेरपि नैवासावस्ति तेनैव हेतुना ।। ६५० ।। </div>
						<div class="verse">क्षणिकत्वां यथा नास्ति रथादेर्येन हेतुना ।। <br />दीपादेरपि तेनैव क्षणिकत्वाद्यसंभवः स ।। ६५१ ।। </div>
						<div class="verse">एककालौ मतौ यच्च नाशोत्पादौ तुलान्तवत् ।।<br />अहेतुफलतासक्तेर्न चैतदुपपद्यते ।। ६५२ ।। </div>
						<div class="verse">जनकव्यापृतेः पश्चाज्जान्यो निष्पद्यतेऽङ्कुरः ।।<br />कार्यकारणताभेदस्तयोः स्याद्भिन्नकालतः ।। ६५३ ।। </div>
						<div class="verse">न चेत्कारकभेदोऽत्र कालभेदोऽथवेक्ष्यते ।। <br />कुतो हेतुफलत्वं स्यात्सव्येतरविषाणवत् ।। ६५४ ।। </div>
						<div class="verse">न च हेतुफलत्वं स्यादेककालीनयोस्तयोः ।।<br />वैनाशिकेन सत्त्वेन त्वयाऽभ्युपगमात्तयोः ।। ६५५ ।। </div>
						<div class="verse">न विकारो न चाऽऽरभ्यं बौद्ध कार्यमसंभवात् ।। <br />विकारे सांख्यसिद्धान्त आरम्भेऽत्यन्तभिन्नता ।। ६५६ ।। </div>
						<div class="verse">सत्त्वाद्विनिष्ठितार्थश्च सत्स्रोतोन्तरनिष्ठितः ।।<br />घटस्तम्भादिवन्नापि मृद्वत्परिणमेत्स्वयम् ।। ६५७ ।। </div>
						<div class="verse">नापि चाऽऽरभते कार्यं पुरतः कुम्भकारवत् ।।<br />असत्त्वान्न द्वयं तेऽस्ति साख्यकारणादपक्षवत् ।। ६५८ ।। </div>
						<div class="verse">इत्यादिदूषणान्यत्र वक्तव्यानि सहस्रशः ।।<br />न च प्रमाणसद्भावः सर्वस्य ज्ञानमात्रतः ।। ६५९ ।। </div>
						<div class="verse">शून्यत्वमपि नैव स्यादेतस्मादेव कारणात् ।।<br />अहंप्रत्ययगम्यत्वमेकत्वादात्मनो न च ।। ६६० ।। </div>
						<div class="verse">अंशाशित्वेऽपि नैव स्यात्पूर्वोक्तादेव कारणात् ।।<br />क्षणभङ्गे च भावानां प्रत्यभिज्ञाद्यसंभवः ।। ६६१ ।। </div>
						<div class="verse">पूर्वदृष्टे पुनः सोऽयमिति बुद्धिर्न युज्यते ।। ६६२ ।। <br />भेदः स एवायमिति कालरूपादिभेदतः ।।<br />यदि नाम तथाऽप्यैक्यं तयोरनुभवाश्रयात् ।। ६६३ ।। </div>
						<div class="verse">सादृश्यात्प्रत्यभिज्ञानं कृत्तकेशनखादिवत् ।।<br />इति चेन्नैतदेवं स्यात्सादृश्यासंभवात्तव ।। ६६४ ।। </div>
						<div class="verse">सादृश्यासंभवश्चापि सर्वस्य क्षणिकत्वतः ।। <br />नाप्यनेकार्थदर्श्यस्ति सादृश्यं स्याद्यतस्तव ।। ६६५ ।। </div>
						<div class="verse">सादृश्यान्न च केशादौ स एवायमितीक्षणम् ।।<br />केशादिजातेरेकत्वाद्धीरियं तन्निबन्धना ।। ६६६ ।। </div>
						<div class="verse">न हि लूनोत्थितेष्वेषु विना जातिसमाश्रयम् ।।<br />त एवामी इति मतिः कस्याचिद्व्यक्तिहेतुजा ।। ६६७ ।। </div>
						<div class="verse">अभ्रान्तस्य हि केशादौ य़दा सदृशधीस्तदा ।।<br />पूर्ववालैरिमे वालाः सदृशा इति जायते ।। ६६८ ।। </div>
						<div class="verse">त एवामी इति मतिर्जायते न तु कस्यचित् ।।<br />एकजातिनिमित्ताऽतः प्रत्यभिज्ञेयमिष्यते ।। ६६९ ।।</div>
						<div class="verse">प्रत्यक्षं च तदेवेदमित्येतद्वस्तुकर्मकम् ।। <br />उल्लिखज्जायते साक्षादतीतेऽहन्यधर्मकम् ।। ६७० ।। </div>
						<div class="verse">इदमेव तदेवेदमित्येषोऽनुभवो दृढः ।।<br />प्रत्यक्षो बाध्यते नायमनुमानेन केनचित् ।। ६७१ ।। </div>
						<div class="verse">प्रत्यक्षेण विरोधे हि लिङ्गमाभासतां व्रजेत् ।।<br />यतोऽतो नानुमानेन प्रत्यक्षस्यास्ति बाधनम् ।। ६७२ ।। </div>
						<div class="verse">विज्ञातपूर्वकुम्भस्य पुनः कुम्भान्तरेक्षणे ।।<br />सादृश्यप्रत्ययो युक्तो न त्वसौ क्षणिकात्मसु ।। ६७३ ।। </div>
						<div class="verse">पूर्वं दृष्ट्वाऽपि चेत्तिष्ठेद्यावदागामिदर्शनम् ।।<br />सादृश्यधीप्रसिद्ध्यर्थमित्यभ्युपगमेऽपि च ।। ६७४ ।। </div>
						<div class="verse">सिद्धा सादृश्यधीरेवं क्षणिकत्वं तु नस्यति ।।<br />स्वरूपमात्रसंबोधि नाऽऽत्मनोऽपि क्षयोदयौ ।। ६७५ ।। </div>
						<div class="verse">ज्ञानं प्रत्यभिजानाति ध्वंसित्वान्नापि तापरम् ।।<br />सादृश्यक्षणिकत्वे द्वे त्वदिष्टे न प्रसिध्यतः ।। ६७६ ।। </div>
						<div class="verse">न च स्मृतिस्तदेवेदमित्येवमनुभूतितः ।।<br />वस्तूल्लेखी ह्यनुभवो नीलरक्तोत्पलादिवत् ।। ६७७ ।। </div>
						<div class="verse">नीलोत्पलानुभववत्तदेवेदमितीक्षणम् ।।<br />अपूर्वार्थपरिच्छेदात्स्मृतिर्नातो भवेदियम् ।। ६७८ ।। </div>
						<div class="verse">मिथोविभिन्नरूपत्वात्सादृश्यं चेह दुर्घटम् ।।<br />तदेवेदमिति मतौ वियन्नकुलयोरिव ।। ६७९ ।। </div>
						<div class="verse">असाधारणरूपेण विभिन्नानां परस्परम् ।।<br />क्षणानां क्षणिकानां वः सादृश्यं केन हेतुना ।। ६८० ।। </div>
						<div class="verse">तेनेदं सदृशं वस्तु त्विति चापि न युक्तिमान् ।।<br />व्यपदेशः पदार्थानां क्षणिकत्वात्स्वभावतः ।। ६८१ ।। </div>
						<div class="verse">इदं दृष्टमदोऽद्राक्षणिति दैवोपपद्यते ।।<br />व्यपदेशः स्वभावेन व्य़पदेष्टुर्विनष्टतः ।। ६८२ ।। </div>
						<div class="verse">व्यपदेशक्षणाभावात्पूर्वदृष्टैव संक्षयात् ।।<br />उत्तरानभिसंबन्धाद्व्यपदेष्टुः कुतो भवेत् ।। ६८३ ।। </div>
						<div class="verse">व्यपदेशो विना योगमतीतानागतार्थयोः ।।<br />तत्स्थास्नुत्वाभ्युपगतौ क्षणिकत्वं विनश्यति ।। ६८४ ।। </div>
						<div class="verse">जात्यन्धवन्न चादृष्ट्वा कश्चिद्व्यपदिशेदिह ।।<br />सादृश्यधिषणां चेह न कश्चित्कर्तुमर्हति ।। ६८५ ।। </div>
						<div class="verse">प्रमाणविरहात्सिद्धा सेयमन्धपरंपरा ।।<br />रक्ताम्वराणां सिद्धान्तस्तथाऽभ्युपगमात्स्वयम् ।। ६८६ ।। </div>
						<div class="verse">निरोधकाले चित्तस्य वासकत्वं न युज्यते ।। <br />क्षणिकत्वादसंबन्धात्संतानान्तरबुद्धिवत् ।। ६८७ ।। </div>
						<div class="verse">अकृताभ्यागमो दोषः कृतनाशश्च ते भवेत् ।।<br />तस्माद्यः कर्मणां कर्ता स भुङ्के कर्मणः फलम् ।। ६८८ ।। </div>
						<div class="verse">यस्मिन्नेव तु विज्ञान आहिता कर्मवासना ।।<br />फलं तत्रैव संताने कार्पासे रक्तता यथा ।। ६८९ ।। </div>
						<div class="verse">इत्यस्मिन्नपि सिद्धान्ते प्रसङ्गो न निवर्तते ।।<br />संतानिव्यतिरेकेण यस्मान्नैव स विद्यते ।। ६९० ।। </div>
						<div class="verse">संतानिनस्तु संस्कारा विद्यन्ते परमार्थतः ।।<br />मिथश्चासंगतेस्तेषामतो दोषान्न मुच्यते ।। ६९१ ।। </div>
						<div class="verse">मानाभावान्न चेदिष्टा संततिर्येह कल्पिता ।।<br />दोषोक्तिमात्रतस्तर्हि न पक्षः सिद्धिमश्नुते ।। ६९२ ।। </div>
						<div class="verse">कार्पासबीजसंस्थैव योक्ता रक्तादिवासना ।।<br />स्वाकारकार्यकृत्सैव न कार्यं कार्यकृन्मतम् ।। ६९३ ।। </div>
						<div class="verse">मिथः क्षणानां संबन्धः शृङ्गलाकटकादिवत् ।। <br />सादृश्यव्यपदेशादि सर्वं सुस्थं भवेत्ततः ।। ६९४ ।। </div>
						<div class="verse">इत्येवं चेन्न तद्युक्तं क्षणिकत्वस्य हानितः ।। <br />क्षणत्रयस्य संव्याप्तेः शृङ्गलाकटकादिवत् ।। ६९५ ।। </div>
						<div class="verse">मम तवेत्यवच्छेदव्यवहारश्च त्रुट्याति ।।<br />संबन्धाभावतस्तेषां क्षणानामपरस्परम् ।। ६९६ ।। </div>
						<div class="verse">ज्ञानस्य च विशुद्धस्य स्वसंविन्मात्ररूपिणः ।।<br />अन्यस्य तादृशोऽभावात्कुतो दुःखादिसप्लुतिः ।। ६९७ ।। </div>
						<div class="verse">न चानेकस्वभावांशवत्त्वं ज्ञानस्य संमतम् ।।<br />स्वच्छैकरूपतस्तस्य दाडिमादिफलं यथा ।। ६९८ ।। </div>
						<div class="verse">प्रमेयत्वानुभूतेश्च न विज्ञानांशता तथा ।।<br />अनित्यदुःखशून्यादेः पृथुबुध्नादिरूपवत् ।। ६९९ ।। </div>
						<div class="verse">ज्ञानमात्रमिदं सर्वं न ज्ञेयं विद्यते पृथक् ।।<br />स्वप्नादिज्ञानदृष्टान्तात्प्रत्ययत्वादिहेतुतः ।। ७०० ।। </div>
						<div class="verse">प्रतिज्ञाहेतुदृष्टान्तभेदस्तावत्परस्परम् ।।<br />ज्ञानमात्रस्वभावत्वाद्भवता नाभ्युपेयते ।। ७०१ ।। </div>
						<div class="verse">पक्षश्चायं प्रमाणेन प्रत्यक्षेण विरुध्यते ।।<br />शरीराद्देशभेदेन भासन्तेऽर्था घटादयः ।। ७०२ ।। </div>
						<div class="verse">अभ्रान्तं चेन्द्रियज्ञानं तेषु चैवोपजायते ।।<br />भिन्नाभिन्नविकल्पार्हं त्वत्प्रत्यक्षं च नेष्यते ।। ७०३ ।। </div>
						<div class="verse">दूरे स्थितं प्रपश्यामि यन्न दृष्टमिदं तथा ।।<br />एवंप्रकारं प्रत्यक्षं स्वसंवेद्यं न बाध्यते ।। ७०४ ।। </div>
						<div class="verse">दुःखाद्यात्मकमेवेदं विज्ञानं चेत्त्वयोच्यते ।।<br />तद्वियोगाद्विशुद्धं तदिति वः कल्पना कथम् ।। ७०५ ।। </div>
						<div class="verse">यतः संयोनिनिर्मुक्तौ वस्तु शुद्धमिहेष्यते ।।<br />स्वरूपस्य तु निर्मुक्तौ किमन्यदवशिष्यते ।। ७०६ ।। </div>
						<div class="verse">स्वाभाविकगुणध्वस्तौ रागाद्यागन्तुकात्मता ।। <br />दृष्टा पुष्पेष्विति वचो यच्चापि समुदाहृतम् ।। ७०७ ।। </div>
						<div class="verse">सम्यङ्निरस्तं तत्पूर्वं वियोगाच्चापि लिङ्गतः ।।<br />संयोगपूर्वता तस्य लिङ्गयते मेषयोरिव ।। ७०८ ।। </div>
						<div class="verse">द्रव्यान्तराच्छादनाद्वा सहजस्याप्यनीक्षणम् ।।<br />तद्द्रव्यसंक्षये यस्मात्पूर्ववत्सहजेक्षणम् ।। ७०९ ।। </div>
						<div class="verse">ग्राह्यग्राहकरूपेण यच्चापि मलकल्पनम् ।।<br />अन्यसंसर्ग्यभावात्तत्तुषकण्डनवद्वृथा ।। ७१० ।। </div>
						<div class="verse">फलाश्रयस्व चाभावान्निर्वाणादि स्वलक्षणम् ।।<br />फलं च घटते नेह युक्तिभिः शाक्यपुङ्गवे ।। ७११ ।। </div>
						<div class="verse">शल्यविद्धस्य तच्छल्यनिष्कर्षोत्थं सुखं फलम् ।।<br />शल्यविद्धमृतौ कस्य फलं स्यादिति कथ्यताम् ।। ७१२ ।। </div>
						<div class="verse">न संयोगो वियोगो वा यस्य केनचिदिष्यते ।।<br />विनाशतः स्वतस्तस्य कीदृशी फलसंगतिः ।। ७१३ ।। </div>
						<div class="verse">भवत्पक्षेऽपि तुल्यं चेन्नाविद्यामात्रहेतुतः ।।<br />कारकादिविभागस्य वस्तु पूर्णं स्वतो यतः ।। ७१४ ।। </div>
						<div class="verse">पुरुषार्थात्मकं वस्तु कूटस्थं तत्स्वतो यतः ।।<br />अविद्यया तथाभूतं तद्ध्वस्तौ किमपेक्षते ।। ७१५ ।। </div>
						<div class="verse">अनुमानेन तादृक्षं वस्तु प्राकप्रतिपादितम् ।।<br />न चानुमाने दोषोऽपि तत्र कश्चिद्विभाव्यते ।। ७१६ ।। </div>
						<div class="verse">सहोपलम्भसंस्कारात्पुनर्धीर्यैकदर्शनात् ।।<br />साऽनुमा संभवस्तत्र व्यभिचारस्य चेन्न हि ।। ७१७ ।। </div>
						<div class="verse">ननु चाव्यभिचार्येव संबन्धो गमको भवेत् ।।<br />सहोपलम्भमात्रेण न यतः पितृसूनुवत् ।। ७१८ ।। </div>
						<div class="verse">अस्त्वेवं शङ्क्यते नो चेद्व्यभिचारः स्वगोचरे ।।<br />प्रार्थ्यते व्यभिचारो हि जाताशङ्के न गोचरे ।। ७१९ ।। </div>
						<div class="verse">सहोपलम्भमात्रेण सा तु सर्वत्र जायते ।।<br />धियो नो विषये शङ्का व्यभिचारानुसारिणी ।। ७२० ।। </div>
						<div class="verse">तदाशङ्कानिवृत्त्यर्थमतः कार्यं प्रयत्नतः ।।<br />साध्याभावेन तद्धेतोरभावपरिमार्गणम् ।। ७२१ ।। </div>
						<div class="verse">साध्याभावे कथं हेतोरभाव इति कथ्यताम् ।।<br />ज्ञानलक्षणसंप्राप्तावथवाऽप्यविशेषतः ।। ७२२ ।।</div>
						<div class="verse">यदि मालक्षणाप्तस्य साध्याभावादि भण्यते ।।<br />तदा भ्राष्ट्राद्यदूरस्थे साध्याभावादि सज्जते ।। ७२३ ।। </div>
						<div class="verse">प्रत्यक्षगोचरे साध्य़ाभावश्चेत्प्रतिपाद्यते ।।<br />प्रत्यक्षेणैव सिद्धत्वादनुमैवं वृथा भवेत् ।। ७२४ ।। </div>
						<div class="verse">अधित्यकादौ देशे तु ह्युपलब्धेरसंभवात् ।।<br />मा भूदग्न्याद्यभावेऽपि कदाचिद्धूमसंभवः ।। ७२५ ।। </div>
						<div class="verse">यद्येवमन्वयोऽप्यत्र नैव प्राप्नोति तत्कथम् ।।<br />अन्यत्र यदि नाम स्याद्धूमभावेऽग्निभावता ।। ७२६ ।। </div>
						<div class="verse">दर्शनादस्तु सा कामं दर्शनाधीनसिद्धितः ।।<br />अधित्यकादौ देशे तु यावत्साक्षान्न दर्शनाम् ।। ७२७ ।। </div>
						<div class="verse">तावन्नावसितुं शक्यं भवितव्यमिहाग्निना ।।<br />इति धूमोपलम्भत्वाद्धाष्ट्रधूमोपलम्भवत् ।। ७२८ ।। </div>
						<div class="verse">इदं तावद्वदत्वत्र लिङ्गलक्षणतत्त्ववित् ।।<br />धूमादिलिङ्गेनेहार्थो भवता कोऽनुमीयते ।। ७२९ ।। </div>
						<div class="verse">नाग्निस्तस्य प्रसिद्धत्वान्नापि देशः प्रसिद्धितः ।।<br />न च संबन्धमात्रं स्याद्यथोक्तादेव कारणात् ।। ७३० ।। </div>
						<div class="verse">तस्मान्नैवानुमा नाम मानं युक्तिमदिष्यते ।।<br />मेयाभावादिति प्राप्तावत्र प्रतिविधीयते ।। ७३१ ।। </div>
						<div class="verse">सहोपलब्धिसंस्कारवशाद्धूमादिदर्शनात् ।। <br />अग्न्यादौ विप्रकृष्टेऽर्थे निश्तिता जायते मतिः ।। ७३२ ।। </div>
						<div class="verse">लिङ्गात्तावदिदं ज्ञानं जातं बाधकवर्जितम् ।।<br />उत्पन्नत्वात्तदुत्पन्नं नानुत्पन्नं कथंचन ।। ७३३ ।। </div>
						<div class="verse">जातं किमविनाभावसंबन्धेनेदमीदृशम् ।।<br />किंवा नेति परीक्षेयं जातत्वात्स्यादपार्थिका ।। ७३४ ।। </div>
						<div class="verse">सर्वथा फलवज्ज्ञानं जातत्वान्न तदन्यथा ।।<br />तस्मात्प्रत्यक्षवत्किंचिद्व्यभिचारकृद़ञ्जसा ।। ७३५ ।। </div>
						<div class="verse">यावन्नेक्षामहे तावन्नाप्रमाणमितीर्यते ।।<br />तदपह्नवमानस्य तवात्यन्तमसंभवात् ।। ७३६ ।। </div>
						<div class="verse">अत्राऽऽह यदि विज्ञानजन्ममात्रात्प्रसिध्यति ।।<br />प्रतिज्ञामात्रतः सिद्धेर्वृथा स्याद्धेतुकीर्तनम् ।। ७३७ ।। </div>
						<div class="verse">बाढमेवं भवेदेतदाशङ्काकारणं न चेत् ।।<br />किंचित्तत्रोपलभ्येत ह्यनवद्यं भवेद्वचः ।। ७३८ ।। </div>
						<div class="verse">पुरुषादिनिमित्तस्तु जायते यत्र संशयः ।।<br />अन्वयव्यतिरेकाभ्यां हेतोः स्यात्तत्र निश्चयः ।। ७३९ ।। </div>
						<div class="verse">उत्पन्न एव ज्ञानेऽतस्तत्संदेहनिवृत्तये ।।<br />अन्वयव्यतिरेकौ स्तो न ताभ्यामनुमेयधीः ।। ७४० ।। </div>
						<div class="verse">संदेहनिर्णयादन्यत्स्वभावादि यदुच्यते ।।<br />तस्यानुमित्यनङ्गत्वात्प्राप्तं तत्तुषकण्डनम् ।। ७४१ ।। </div>
						<div class="verse">अविनाभावसिद्ध्यर्थं नन्विदं वर्ण्यते त्रयम् ।।<br />त्रिष्वेव त्वविनाभावाद्भद्रं तैरपि कीर्तितम् ।। ७४२ ।। </div>
						<div class="verse">स्वभावादविनाभावे स्यादौष्ण्यस्याग्निलिङ्गता ।।<br />स्वभावोऽथाविनाभावात्कार्ये प्राप्ता स्वभावता ।। ७४३ ।। </div>
						<div class="verse">औष्ण्यस्वभावो दृष्टोऽग्निस्तस्यान्यत्राऽपि दर्शनात् ।।<br />क्षितितोयाग्निमरुतां दृष्टा स्पर्शस्वभावता ।। ७४४ ।। </div>
						<div class="verse">मतं चेदस्वभावोऽसौ यो नैकार्थप्रवृत्तिमान् ।।<br />धवादावपि तद्वृत्तेर्वृक्षात्मा शिंशपा न हि ।। ७४५ ।। </div>
						<div class="verse">शिंशपा वृक्ष एवेति ह्यविनाभावकारणात् ।। <br />क्षणिकत्वं न भावानां स्वभावः स्यात्तथा  सति ।। ७४६ ।।</div>
						<div class="verse">तस्यानेकार्थशायित्वादहेतुत्वं प्रसज्यते ।। ७४७ ।।<br />क्षणिकत्वं यदैकस्य तदाऽसाधारणात्मता ।।<br />हेतोः साधारणात्मत्वं यदाऽनेकस्य तन्मतम् ।। ७४८ ।। </div>
						<div class="verse">अग्नेर्धूमाच्च धूमस्य कार्यत्वस्य समीक्षणात् ।।<br />अनैकान्तिकता हेतोः कार्यत्वस्येह सज्जते ।। ७४९ ।। </div>
						<div class="verse">यदि नाम सदा स्पर्शो वाय्वादावपि वर्तते ।। ७५० ।। <br />नैतावता भवेल्लोके गौरस्पर्शस्वभाविका ।।<br />भुवो हि स्पर्शवत्त्वस्य लोकेऽस्मिन्सुप्रसिद्धितः ।। ७५१ ।। </div>
						<div class="verse">किंचाप्यव्यभिचारेण स्वभावत्वं विवक्षतः ।।<br />स्वभावान्नैव संसिध्येद्वस्तुनोऽव्यभिचारिता ।। ७५२ ।। </div>
						<div class="verse">त्रिष्वेव त्वविनाभावादिति यद्धर्मकीर्तिना ।।<br />प्रत्यज्ञायि प्रतिज्ञेयं हीयेतासौ न संशयः ।। ७५३ ।। </div>
						<div class="verse">तथैवाव्यभिचारेण स्वभावत्वं विवक्षतः ।।<br />पुरैवाव्यभिचारस्य संसिद्धेः किं ततोऽपरम् ।।<br />स्वभावहेतुना साध्यं वदं यत्ते विवक्षितम् ।। ७५४ ।। </div>
						<div class="verse">अग्नेश्चाव्यभिचारित्वात्कार्यस्यापि स्वभावता ।।<br />धूमस्याऽऽप्नोति भेदो वा द्वयोर्हेत्वोर्निवर्तते ।। ७५५ ।। </div>
						<div class="verse">कार्यत्वेऽपि च धूमादेर्न सोंऽशोऽनुमितौ मतः ।।<br />व्यभिचाराच्छराच्छृङ्गाच्छरस्योत्पत्तिरीक्ष्यते ।। ७५६ ।। </div>
						<div class="verse">कार्यत्वान्नैव धूमादिरेति निश्चयहेतुताम् ।।<br />व्यभिचारहेत्वसद्भावादग्नेर्हेतुत्वमेत्यसौ ।। ७५७ ।। </div>
						<div class="verse">अनेककारणं कार्यं यस्माद्दृष्टं शरादिकम् ।।<br />तस्मादव्यभिचारेण कार्यमप्येति हेतुताम् ।। ७५८ ।। </div>
						<div class="verse">अपेक्षाऽप्यत्र लिङ्गोक्तेः कार्यादौ नैव जायते ।।<br />अकार्यश्चास्वभावश्च नालिङ्गं कृत्तिकोदयः ।। ७५९ ।। </div>
						<div class="verse">कृत्तिकात्वादिति ह्युक्तेर्नैव कार्यस्वभावयोः ।।<br />अपेक्षा जायते किंतु ह्यन्वयेतरमात्रतः ।। ७६० ।। </div>
						<div class="verse">अकार्यत्वास्वभावत्वादविनाभावमात्रतः ।।<br />उदयः कार्तिको लिङ्गं प्रत्यासत्तेर्भवेद्ध्रुवम् ।। ७६१ ।। </div>
						<div class="verse">रौहिणस्योदयस्यातो न स्वभावाद्यपेक्षते ।।<br />यतोऽतो न स्वभावादेर्हेतुत्वमुपपद्यते ।। ७६२ ।। </div>
						<div class="verse">नाऽऽत्मनि स्यात्स्वशब्दोऽत्र विरुद्धा स्वात्मनि क्रिया ।।<br />कार्यस्यापि स्वभावत्वं भवेदात्मीयवाचके ।। ७६३ ।।</div>
						<div class="verse">किमात्मैव स्वशब्देन किं वेहाऽऽत्मीय उच्यते ।।<br />स्वभाव आत्मनो भाव इति चेद्भवतो मतम् ।। ७६४ ।। </div>
						<div class="verse">स्व एवाऽऽत्मा स्वभावश्चेत्तदाऽन्यस्य ह्यसंभवात् ।।<br />व्यतिरिक्तस्य मेयस्य स्यादात्मैवाऽऽत्मनोऽनुमा ।।<br />तथाच पक्षहेत्वादेरनन्यत्वं प्रसज्यते ।। ७६५ ।। </div>
						<div class="verse">अथ स्वस्य स्वभावश्चेदात्मीयोऽर्थो विवक्षितः ।।<br />आत्मीयः शिखिनो धूमस्तस्यापि स्यात्स्वभावता ।। ७६६ ।। </div>
						<div class="verse">संवित्तिभावयोर्भेदो यथैवं तदभावयोः ।।<br />न भेदोऽनुपलब्धिर्वो नातो लिङ्गं कथंचन ।। ७६७ ।। </div>
						<div class="verse">एवं लौकिकतादात्म्यतदुत्पत्ती प्रतीरितम् ।।<br />अथ स्वप्रक्रियाक्लृप्तं स्वभावादि परीक्ष्यते ।। ७६८ ।। </div>
						<div class="verse">अन्यापोहनपक्षेऽपि शब्दव्यावृत्तिभेदतः ।।<br />न हेतोः स्यात्स्वभावत्वं क्रियात्वं च न विद्यते ।। ७६९ ।। </div>
						<div class="verse">वृक्षोऽयं शिंशपेत्यत्र त्वतृक्षार्थविविक्तकम् ।।<br />वृक्षव्यक्तिषु सर्वत्र रूपमस्ति किलेदृशम् ।।<br />अशिंशपाविविक्तं च तद्वदेवाभिधीयते ।। ७७० ।। </div>
						<div class="verse">तत्रावृक्षविविक्तेऽर्थे संकेतो वृक्षसंज्ञया ।।<br />अशिंशपाविविक्ते च संकेतः शिंशपेति च ।। ७७१ ।। </div>
						<div class="verse">वृक्षोऽयं शिंशपेयं च भवेद्व्यवहृतिस्ततः ।। <br />शब्दार्थारोपणेनैव सविकल्पधियो जनिः ।। ७७२ ।। </div>
						<div class="verse">शब्दार्थापोहयोर्लिङ्गे ज्ञेया गमकगम्यता ।।<br />स्वभावकार्ये लिङ्गे स्तः स्वाभाव्यादि च लिङ्ग्यते ।। ७७३ ।। </div>
						<div class="verse">न तत्र तावद्विज्ञानं तद्ग्राह्येऽस्तीह वस्तुनि ।। <br />स्वभावो वाऽथवा कार्यं विकल्पोऽयं मतो यतः ।। ७७४ ।। </div>
						<div class="verse">न वस्तुस्पृग्विकल्पत्वाच्छब्दालम्बनमात्रतः ।।<br />शब्दाः सन्तः कथं तेऽर्था ह्यर्हन्ति भवितुं क्वचित् ।। ७७५ ।। </div>
						<div class="verse">स्वभावकार्यतासिद्धिरनुमानसमाश्रयात् ।।<br />ताभ्यां चाप्यनुमासिद्धिरेवमन्योन्यसंश्रयः ।। ७७६ ।। </div>
						<div class="verse">अशिंशपानिवृत्तिर्हि न स्वभावो भवेद्यतः ।।<br />अवृक्षापोहरूपस्य तयोरत्यन्तभेदतः ।। ७७७ ।। </div>
						<div class="verse">अप्यधूमनिवृत्तिश्चानग्निव्यावृत्तिरूपिणः ।।<br />न कार्यं स्यात्स्वभावो वा तयोरत्यन्तभेदतः ।।<br />तद्व्यक्तेरग्निकार्यत्वान्न सा कार्यं भवेदतः ।। ७७८ ।। </div>
						<div class="verse">अथान्यापोहवद्वस्तु गम्यं गमकमेव च ।।<br />वक्तव्यं तत्र किं मानमदृष्टौ न त्रिरूपता ।। ७७९ ।। </div>
						<div class="verse">अशिंशपानिवृत्त्यात्मरूपं वस्त्वे चेन्मतम् ।।<br />अवृक्षापोहरूपं च तयोर्गमकगम्यता ।। ७८० ।। </div>
						<div class="verse">अशिंशपानिवृत्यात्म स्वभावाद्गमकं भवेत् ।।<br />अवृक्षात्मनिवृत्त्यात्म गम्यं च स्यात्तदेव तु ।। ७८१ ।। </div>
						<div class="verse">स्वपक्षसिद्धयेऽप्येवं क्लिश्यतोऽपि न सिध्यति ।। <br />पक्षोऽयं बुद्धभक्तस्य यथा तदभिधीयते ।। ७८२ ।। </div>
						<div class="verse">अशिंशपानिवृत्तिर्वः कुतोऽज्ञायि प्रमाणतः ।। ७८३ ।।<br />प्रत्यक्षेण न तावत्सा तस्य सद्वस्तुमानतः ।।<br />लिङ्गान्तरस्य चाभावान्नापि लिङ्गात्प्रसिध्यति ।। ७८४ ।। </div>
						<div class="verse">उपलप्स्यामहे शब्दादेवैनामिति चेन्मतम् ।।<br />अनादिमद्व्यवहृतेः संबन्धस्य च सिद्धितःस।। ७८५ ।। </div>
						<div class="verse">किंमानपूर्वकोऽस्यार्थसंबन्ध इति नोच्यते ।।<br />सिध्यत्येवं भवत्पक्षो दोषोऽपि स्यादनीप्सितः ।। ७८६ ।। </div>
						<div class="verse">एवं यतोऽभ्युपगतौ लिङ्गं स्याच्छब्द एव तु ।।<br />न स्वभावोऽथवा कार्यं प्रतिज्ञा च मृषा भवेत् ।। ७८७ ।। </div>
						<div class="verse">त्रिष्वेव त्वविनाभावादिति योक्ता प्रयत्नतः ।।<br />प्रतिज्ञार्थस्य संत्यागो न युक्तः शाक्यभिक्षुभिः ।। ७८८ ।। </div>
						<div class="verse">ननु चाशिंशपाद्यर्थविविक्तोऽर्थः प्रतीयते ।।<br />शब्दादेव तु तज्ज्ञानादवृक्षार्थमतिर्भवेत् ।। ७८९ ।। </div>
						<div class="verse">अशिंशपानिवृत्तिर्या काऽसाविह भवन्मता ।।<br />नाभावोऽसौ यतोऽभावो मतो वोऽनुपलब्धितः ।। ७९० ।। </div>
						<div class="verse">शिंशपानुपलब्धिश्चेदन्यव्यावृत्तिरूपतः ।।<br />ततोऽभावात्तथा सिद्धोऽवृक्षाभावोऽपि सर्वदा ।। ७९१ ।। </div>
						<div class="verse">उपलब्ध्यभावतो नैवं यथा तदभिधीयते ।।<br />कोऽभावानुपलब्ध्योर्वो भेदः स्यादिति कथ्यताम् ।। ७९२ ।। </div>
						<div class="verse">ननूपलब्ध्यभावो योऽनुपलब्धिः स उच्यते ।।<br />भावाभावस्त्वभावोऽपि प्रसिद्धं जगति द्वयम् ।। ७९३ ।। </div>
						<div class="verse">सत्यमेवं तथाऽप्यत्र प्रष्टव्यमवशिष्टते ।।<br />किंचोपलब्ध्यभावेन सा सिद्धा किं ततोऽन्यतः ।। ७९४ ।। </div>
						<div class="verse">घटाभावं घटो यद्वद्धटाभावत्वकारणात् ।।<br />मिनोति नाऽऽत्मनोऽभावमुपलब्धिस्तथैव च ।। ७९५ ।। </div>
						<div class="verse">माभावस्याप्यभावेऽस्मिन्संसिद्धेरनुभूतितः ।।<br />सैवातोऽनुपलब्ध्युक्त्या भवद्भिरुपवर्ण्यते ।। ७९६ ।। </div>
						<div class="verse">भावाभावोऽपि किंचातः शृण्वतो यद्भविष्यति ।। ७९७ ।। <br />उपलब्ध्या विनाऽभावाद्यद्यभावः प्रसिध्यति ।।<br />तदोपलब्ध्यभावोऽसौ यो भावो भवतोच्यते ।। ७९८ ।। </div>
						<div class="verse">यदि तद्व्यतिरेकेण तदा वक्तव्यमेव ते ।। <br />किंभूतं ते तदा चित्तमभावप्रसमीक्षणे ।। ७९९ ।। </div>
						<div class="verse">उपलब्ध्यभावं मुक्त्वेह नान्यादृक्चित्तमीक्ष्यते ।।<br />किंचोपलब्धितः सर्वसिद्धिमाप्नोति नान्यथा ।। ८०० ।। </div>
						<div class="verse">न तादात्म्यतदुत्पत्ती मिथोऽयोगादपोहयोः ।।<br />न स्वलक्षणयोस्तद्वन्नाप्यपोहवतोस्तयोः ।। ८०१ ।। </div>
						<div class="verse">नासत्सद्व्यतिरेकेण नासता च सदन्वितम् ।। <br />सति नासदभावोऽपि ह्युक्तं तादात्म्यमागमात् ।। ८०२ ।। </div>
						<div class="verse">यथाऽसत्सति संवित्तौ सदप्येवं प्रतीयताम् ।।<br />तदेतदिति च स्पष्टं श्रुतिरैकात्म्यमब्रवीत् ।। ८०३ ।। </div>
						<div class="verse">न च भेदमनाश्रित्य स्वभावादि प्रसिध्यति ।। <br />योगस्य भेदनिष्ठत्वान्न च भेदः पुरोक्तितः ।। ८०४ ।। </div>
						<div class="verse">स्रजि सर्पादिकः क्लृप्तो नाभिन्नो भिन्न एव वा ।।<br />यथोक्तन्यायमार्गेण स्वभावादि ततः कुतः ।। ८०५ ।। </div>
						<div class="verse">एवमागमतः सिद्ध ऐकात्म्येऽनुभवाश्रयात् ।। <br />नान्यसिद्धान्तसंसिद्धिर्लभ्युते सर्वतार्किकैः ।। ८०६ ।। </div>
						<div class="verse">स्वोक्त्यैवाह्नुतेः कृत्स्नवस्तुनोऽतो न यत्यते ।।<br />निराचिकीर्षया शून्यवादिनोऽविषयत्वतः ।। ८०७ ।। </div>
						<div class="verse">न मृत्यवः स्वभावोऽस्य कार्याणि करणानि च ।। <br />कुतस्तदिति चेदाह स वा इति परा श्रुतिः ।। ८०८ ।। </div>
						<div class="verse">स्वप्नो भूत्वा यथाऽत्येति मृत्यो रूपाण्यसङ्गतः ।।<br />आत्मैकस्मिन्नपि तनौ म्रियमाणस्तथैव सः ।। ८०९ ।। </div>
						<div class="verse">शरीरमिति वाक्येन जायमानविशेषणम् ।।<br />क्रियते न स्वतस्तस्य जन्माद्यैः संगतिर्यतः ।। ८१० ।। </div>
						<div class="verse">मोहाल्लिङ्गात्मनोत्क्रान्तः श्रुतकर्मानुरूपतः ।।<br />मिथ्याभिमानतो देहं यदाऽऽत्मेत्यभिमन्यते ।। ८११ ।। </div>
						<div class="verse">देहं संपद्यमानोऽजस्तदाऽऽत्मा जायते खवत् ।। <br />घटादिजन्मना तद्वत्तन्नाशे म्रियतेऽमरः ।। ८१२ ।। </div>
						<div class="verse">संपद्यमान एवाऽऽत्मा जायते म्रियते यतः ।। <br />न तत्पूर्वं तदूर्ध्वं वा तेन वा अवधारणम् ।। ८१३ ।। </div>
						<div class="verse">पाप्मेति देहसंबन्धहेतुमात्रमिहोच्यते ।।<br />आ विरिञ्चात्तथाऽऽ स्थाणोः सर्वं कर्मात उच्यते ।। ८१४ ।। </div>
						<div class="verse">ब्रह्मादीनां शरीराणि श्वसूकरशरीरवत् ।।<br />यतो जिहासितान्येव तस्माद्धर्मेऽपि पाप्मगीः ।। ८१५ ।। </div>
						<div class="verse">दुःखाभावः सदेहस्य नैवास्तीति श्रुतेर्वचः ।।<br />तस्माद्दैवोऽप्यनर्थः स्याद्देहो नाशाच्च सर्वदा ।। ८१६ ।। </div>
						<div class="verse">कर्म नाऽऽरभते यावद्दुःखादिफलमात्मनः ।।<br />असत्समं भवेत्तावत्तदपूर्वात्मना स्थितम् ।। ८१७ ।। </div>
						<div class="verse">शरीरं पाप्मनां कार्यं धर्माधर्मात्मनामिदम् ।।<br />तस्मिन्नात्माभिमानो यः सा संपत्तिरविद्यया ।। ८१८ ।। </div>
						<div class="verse">देहकर्मक्ष्ये देहपातश्चास्य यदा तदा ।। <br />पाप्मनः कर्मकार्याणि विजहात्यमृतोऽव्ययः ।। ८१९ ।। </div>
						<div class="verse">जहाति मृत्यो रूपाणि मृतिस्वप्नादिभूमिषु ।।<br />न तु मृत्युमृते ज्ञानाज्जहात्यात्मा निजं तमः ।। ८२० ।। </div>
						<div class="verse">पाप्मादिप्रकृतादानत्यागाभ्यामनिशं यथा ।।<br />धिया समानः सन्नात्मा संसरत्या विमोक्षतः ।। ८२१ ।। </div>
						<div class="verse">परलोकेहलोकौ च तथैवायमविद्यया ।।<br />मृतिजन्मप्रबन्धेन संसरत्या विमोक्षतः ।। ८२२ ।। </div>
						<div class="verse">यत एवमतः सिद्धा देहादिभ्योऽन्यताऽऽत्मनः ।।<br />तत्संयोगवियोगाभ्यां स्रग्वस्राभरणादिवत् ।। ८२३ ।। </div>
						<div class="verse">न हि च्छिन्नेन कर्णेन तद्वानस्मीति मन्यते ।।<br />यथैवमवशिष्टेन तद्विशेषणहेतुतः ।। ८२४ ।। </div>
						<div class="verse">आभिमानिक एवास्य येन येन विशेष्यते ।।<br />आत्माऽविशेषणोऽतः स्यात्स्रगाभरणवस्रवत् ।। ८२५ ।। </div>
						<div class="verse">ननु न स्तोऽस्य लोकौ द्वौ यावात्मा संचरत्ययम् ।।<br />मृत्युजन्मप्रबन्धेन जाग्रत्स्वप्नाख्यलोकवत् ।। ८२६ ।। </div>
						<div class="verse">स्वप्नजागरितौ लोकौ यथा प्रत्यक्षमानतः ।।<br />परलोकेहलोकौ तु न तथा मानगोचरौ ।। ८२७ ।। </div>
						<div class="verse">प्रात्यक्ष्यादस्य लोकस्य नास्त्याशङ्काऽस्ति तां प्रति ।।<br />परलोकेऽपि नाऽऽशङ्का तत्सिद्धेरागमात्सदा ।। ८२८ ।। </div>
						<div class="verse">प्रत्यक्संवित्प्रमाणत्वं परलोकेहलोकयोः ।।<br />स्वप्नवन्नान्यमानत्वमित्यस्तित्वं विवक्षितम् ।। ८२९ ।। </div>
						<div class="verse">इत्याशङ्क्योत्तरो ग्रन्थस्तस्य वा इति भण्यते ।।<br />इत्येष तावत्संबन्धस्तथाऽन्योऽप्यभिधीयते ।। ८३० ।। </div>
						<div class="verse">आत्मा ज्योतिरिति ह्येकः समान इति चापरः ।।<br />पाप्मनो विजहातीति पदार्थाः सूत्रितास्रयः ।। ८३१ ।। </div>
						<div class="verse">स्वप्नेन निर्णयो वाच्य एतेषामित्यतोऽधुना ।।<br />तस्येति वर्ण्यतेऽथेदं विधिना येन तच्छृणु ।। ८३२ ।। </div>
						<div class="verse">अयं चाप्यभिसंबन्धस्तथा चान्याऽपि वर्ण्यते ।।<br />स्वयंज्योतिर्य आत्मोक्तस्तस्याविद्याक्रियोद्भवाः ।। ८३३ ।। </div>
						<div class="verse">कर्मोपभोगसिद्ध्यर्थं वर्ण्यन्ते भूमयोऽधुना ।।<br />इदं जन्म परं चैव स्वप्नस्तन्मध्यगस्तथा ।। ८३४ ।। </div>
						<div class="verse">भावि यज्जन्म यच्चेदं प्रत्यक्षमनुभूयते ।।<br />एते एव विभोः स्थाने द्वे एवेत्यवधारणात् ।। ८३५ ।। </div>
						<div class="verse">ननु स्वप्नोऽपि लोकोऽस्य कथं स्यादवधारणम् ।।<br />द्वे एवेति, न संध्यत्वात्स्वप्नस्य स्थानयोर्द्वयोः ।। ८३६ ।। </div>
						<div class="verse">संध्यं तृतीयमित्युक्तिः पूरणप्रत्ययश्रुतेः ।।<br />न स्थानान्तरनिद्दनुत्यै यत्तूक्तमवधारणम् ।। ८३७ ।। </div>
						<div class="verse">तदयोगव्यवच्छित्त्यै नान्ययोगव्यपेक्षया ।।<br />तस्मिन्संध्य इतीदं च तथा सति समञ्जसम् ।। ८३८ ।। </div>
						<div class="verse">स्वप्नेहलोकय़ोस्तावत्सत्त्वं प्रत्यक्षगोचरम् ।।<br />परलोकस्य सद्भावे किं प्रमाणमितीर्यताम् ।। ८३९ ।। </div>
						<div class="verse">अस्मिन्नेव तु स स्वप्ने स्थाने तिष्ठन्प्रपश्यति ।। <br />इमं लोकं परं चाऽऽत्मा कर्मज्ञानादिसंस्कृतः ।। ८४० ।। </div>
						<div class="verse">भूतजन्मनि यद्भुक्तं कर्म तद्भावनाञ्जितः ।।<br />पौर्वदैहिकमेवातो वयस्याद्येऽभिवीक्षते ।। ८४१ ।। </div>
						<div class="verse">मध्ये वयसि कार्कश्यात्कारणानामिहाऽऽर्जिताः ।।<br />प्रायेण वीक्षते स्वप्ने वासनाः कर्मणो वशात् ।। ८४२ ।। </div>
						<div class="verse">वियासुः परलोकं तु कर्माविद्यादिसंवृतः ।।<br />भाविनो जन्मनो रूपं स्वप्ने प्रायेण पश्यति ।। ८४३ ।। </div>
						<div class="verse">भुक्तत्वादविवक्षेह व्यतिक्रान्तस्य जन्मनः ।।<br />परलोकेहलोकौ तु गृह्येते संध्यसिद्धये ।। ८४४ ।। </div>
						<div class="verse">सुखेन दर्शनं तावदैहिकस्येह जन्मनः ।। <br />यथा तु परलोकस्य तथाऽथेत्यभिधीयते ।। ८४५ ।।</div>
						<div class="verse">स्वप्नस्थानं समाश्रित्य परलोकं प्रपश्यति ।।<br />विधिना केन किंचाऽऽत्मा समाश्रित्य प्रपश्यति ।। ८४६ ।। </div>
						<div class="verse">अथैतदुच्यते स्पष्टं तद्यथाबत्प्रतीयताम् ।।<br />येनाऽऽक्रामत्युमुं लोकं सोऽस्याऽऽक्रम इहोच्यते ।। ८४७ ।। </div>
						<div class="verse">यादृक्साधनमस्येह परलोकाप्तये चितम् ।। <br />आक्रमः स यथा यस्य सोऽयमात्मा यथाक्रमः ।। ८४८ ।। </div>
						<div class="verse">यथाक्रमो यथोपायो विद्याकर्मादिलक्षणः ।।<br />परलोकोन्मुखीभूतं तमाश्रित्याऽऽक्रमं स्वकम् ।। ८४९ ।। </div>
						<div class="verse">स्थानं निर्माय संध्याख्यं विपाकानुभयानयम् ।।<br />अधर्मधर्मयोरात्मा दुःखानन्दान्प्रपश्यति ।। ८५० ।। </div>
						<div class="verse">पाप्मनोऽधर्मकार्याणि तथाऽऽनन्दांश्च धर्मजान् ।।<br />आगमादन्यतः साक्षान्न तु पापादिदर्शनम् ।। ८५१ ।। </div>
						<div class="verse">धर्माधर्मप्रयुक्तो वा देवतानुग्रहात्तथा ।।<br />आनन्दान्पाप्मनश्चित्रान्स्वप्न आत्मा प्रपश्यति ।। ८५२ ।। </div>
						<div class="verse">इह जन्मन्यसंभाव्यं स्वप्ने यस्मात्प्रपश्यति ।। <br />परलोकाश्रयं तादृक्तस्मात्स्वप्नसमीक्षणम् ।। ८५३ ।। </div>
						<div class="verse">संध्यस्वप्नविधिस्तावदेवं समुपवर्णितः ।। <br />परलोकप्रसिद्ध्यर्थं तस्य वा इति वाक्यतः ।। ८५४ ।। </div>
						<div class="verse">यदुक्तं विरहेऽशेषसूर्यादिज्योतिषामयम् ।।<br />पुमान्व्यवहरत्यात्मज्योतिषैवेति लिङ्गतः ।। ८५५ ।। </div>
						<div class="verse">भान्वादिसर्वज्योतिर्भ्यो विविक्तोऽयं पुमानिति ।।<br />क सिद्ध इति वक्तव्य यथोक्तार्थप्रसिद्धये ।। ८५६ ।। </div>
						<div class="verse">स्वयंज्योतिःप्रसिद्धिर्वा पूर्वमुक्ताऽनुमानतः ।।<br />साक्षादव्यवधानेन तत्प्रसिद्धिरथोच्यते ।। ८५७ ।। </div>
						<div class="verse">स स्वयंज्योतिरात्मैव बाह्यज्योतिर्विवर्जितः ।।<br />यथा भवति साक्षाच्च तथेदमभिधीयते ।। ८५८ ।। </div>
						<div class="verse">यत्र यस्यामवस्थायां स्वपितीत्यभिधीयते ।।<br />पुरुषोऽजं स्वमात्मानं तदाऽपीतो भवत्ययम् ।। ८५९ ।। </div>
						<div class="verse">जाग्रत्कर्मक्षयादात्मा बाह्यदेहाभिमानतः ।।<br />व्युत्थाय स्वप्रधानः सन्स्वप्नमायां समीक्षते ।। ८६० ।।</div>
						<div class="verse">प्रवृत्तं फलदानाय यदिदं जन्म वर्तते ।।<br />अस्येति लोकशब्देन तदेतदभिधीयते ।। ८६१ ।। </div>
						<div class="verse">जुहोत्यादिक्रियाद्वारा यस्मात्सर्वमवत्ययम् ।।<br />सर्वावानिति तेनायमात्मा देहान्त उच्यते ।। ८६२ ।। </div>
						<div class="verse">कृत्स्नं जगदुपादाय क्रियैकैकस्य सिध्यति ।।<br />जुहोत्यादिर्जगद्धेतुः सर्वावानुच्यते ततः ।। ८६३ ।।</div>
						<div class="verse">अद्यात्मादिविभागेन सर्वा वाऽस्याऽऽत्मनो यतः ।।<br />भूतभौतिकमात्राः स्युः सर्वावानुच्यते ततः ।। ८६४ ।। </div>
						<div class="verse">सर्वावतोऽस्य देहस्य स्वप्नभोगप्रसिद्धये ।।<br />आदाय वासनामात्रां स्वप्नमायां तनोत्ययम् ।। ८६५ ।। </div>
						<div class="verse">अध्यात्मादिविभागेन मात्रा जागरिते यथा ।।<br />भोगेनेहापचीयन्ते प्रचीयन्ते च कर्मभिः ।। ८६६ ।।</div>
						<div class="verse">स्वप्नभूमावपि तथा कर्मणोत्थापिता इमाः ।।<br />क्षयवृद्धिप्रबन्धेन मात्राः स्युर्वासनात्मिकाः ।। ८६७ ।। </div>
						<div class="verse">धिया धियेति च तथा प्रागेतदुपपादितम् ।।<br />ह्रासवृद्धिप्रबन्धेन यथेदं वर्तते जगत् ।। ८६८ ।। </div>
						<div class="verse">स्वात्मापसर्पणाद्देहं निःसंबोधं करोति यः ।।<br />सुषुप्सुः कर्मणां ध्वस्तौ विहत्येत्युच्यते ततः ।। ८७० ।। </div>
						<div class="verse">भान्वाद्यनुग्रहाद्बोध आत्मनश्चक्षुरादिषु ।।<br />देहस्य व्यवहारार्थं देहव्यवहृतिस्तथा ।। ८७१ ।। </div>
						<div class="verse">आत्मकर्मप्रयुक्तैव धर्मादिफलभुक्तये ।।<br />कर्मणः फलभोगान्ते देहो यस्मात्पतत्ययम् ।। ८७२ ।। </div>
						<div class="verse">निर्मायेति स्वयं तद्वदात्मकर्मव्यपेक्षया ।।<br />स्वप्नप्रपञ्चनिष्पत्तिर्यस्मात्तस्माद्विशेषणम् ।। ८७३ ।। </div>
						<div class="verse">अपास्ताशेषकरणदैवतस्यापि चाऽऽत्सनः ।।<br />क्रियाकारकसिद्ध्यर्थं भावनैवास्य कारणम् ।। ८७४ ।। </div>
						<div class="verse">निर्मातव्योऽथ भोक्तव्यो यो लोकोऽभूदिहाऽऽत्मनः ।। <br />तेन तेन स्वरूपेण भावना व्यवतिष्ठते ।। ८७५ ।। </div>
						<div class="verse">अपेतकारकत्वोऽपि कर्मोत्थापितभावनः ।।<br />भावनाकारकेक्षित्वादात्मैकः कारकायते ।। ८७६ ।।</div>
						<div class="verse">जाग्रतो यदुपात्तं प्राग्भावनालक्षणं स्वयम् ।।<br />भास्वद्धीसंश्रयं ज्ञानं भाःशब्देन तदुच्यते ।। ८७७ ।। </div>
						<div class="verse">बुद्ध्यादिकरणोत्थाया व्यावृत्त्यर्थं विशेषणम् ।।<br />स्वेनेेति भासः प्रत्यक्चिदभिव्यक्तिकृतोऽभिधा ।। ८७८ ।। </div>
						<div class="verse">स्वशब्दाविह विज्ञेयावात्मीयात्मार्थवाचिनौ ।।<br />भाज्योतिरनुरोधेन सामर्थ्यादेव कारणात् ।। ८७९ ।। </div>
						<div class="verse">परार्था भावना यस्मात्स्वार्थं ज्योतिश्चिदात्मनः ।।<br />उक्तार्थवाचिनौ तस्मात्स्वशब्दौ समुदाहृतौ ।। ८८० ।। </div>
						<div class="verse">स्वयंज्योतिरिति प्रोक्तो निष्क्रियोऽकारकोऽफलः ।।<br />यः स एव स्वयंज्योतिर्ज्योतिःशब्देन भण्यते ।। ८८१ ।। </div>
						<div class="verse">निःशेषलोकधीवृत्तिसाक्षिणैवाविकारिणः ।। <br />प्रतीच ईदृशी वृत्तिः स्वपीतीत्यभीधीयते ।। ८८२ ।। </div>
						<div class="verse">पीताध्यात्मादिकज्योतिर्जाग्रच्छब्दादिवर्जितः ।।<br />वासनोपाधिरात्मैकः स्वयंज्योतिरितिर्यते ।। ८८३ ।। </div>
						<div class="verse">मातृमानप्रमेयादिसामग्नी वासनात्मिका ।।<br />स्वप्ने भाःशब्दवाच्याऽस्य स्वयंज्योतिप आत्मनः ।। ८८४ ।। </div>
						<div class="verse">प्रमातृत्वादिका सर्वा प्रथते विषयात्मना ।।<br />भावना स्वार्थरूपस्य प्रतीचोऽलुप्तचक्षुषः ।। ८८५ ।। </div>
						<div class="verse">मातारं मेयसंबद्धं जाग्रद्भूमौ यथेक्षते ।।<br />निष्क्रियो वासनाराशिं स्वप्नभूमौ तथेक्षते ।। ८८६ ।। </div>
						<div class="verse">स्वयंज्योतिरयं प्रत्यङ्सर्वसाधननिस्पृहः ।।<br />कूटस्थो वासनाः स्वप्ने चिदाभासाः करोत्ययम् ।। ८८७ ।। </div>
						<div class="verse">तत्संनिधौ चिदाभत्वं कार्यकारणवस्तुनः ।। <br />यत्तदस्याऽऽत्मनो मोहाद्द्रष्टृत्वमुपचर्यते ।। ८८८ ।। </div>
						<div class="verse">ज्योतिषाऽकारकेणाऽऽत्मा वर्ततेऽसंस्पृशन्परम् ।। <br />चिदाभा वासनाश्चैवं संगतिर्न तयोर्मिथः ।। ८८९ ।। </div>
						<div class="verse">यथा जात्यमणेः शुद्धा ज्वलन्ती निश्चला शिखा ।।<br />संनिध्यसंनिधानेषु घटादीनामविक्रिया ।। ८९० ।। </div>
						<div class="verse">निःशेषबुद्धिसाक्ष्येवं परमात्मप्रदीपकः ।।<br />संनिध्यसंनिधानेषु धीवृत्तीनामविक्रियः ।। ८९१ ।।</div>
						<div class="verse">न प्रकाशक्रिया काचिदस्य स्वात्मनि विद्यते ।।<br />उपचारात्क्रिया साऽस्य यः प्रकाश्यस्य संनिधिः ।। ८९२ ।। </div>
						<div class="verse">यदेवं वर्तनं श्रुत्या स्वपितीति तदुच्यते ।।<br />इत्थंभूते तृतीयाऽतः स्वेन भासेति गृह्यते ।। ८९३ ।। </div>
						<div class="verse">सामग्र्यभावान्नैवेह कर्तृत्वादि विवक्ष्यते ।।<br />आत्मनोऽकारकत्वं च प्राधान्येन विवक्षितम् .। ८९४ ।। </div>
						<div class="verse">भान्वादिबाह्यज्योतिर्भिः संकीर्णः प्रागभूदयम् ।।<br />अन्यस्य ज्योतिषोऽभावात्स्वयंज्योतिः पुमानयम् ।। ८९५ ।। </div>
						<div class="verse">नान्यत्र कारणाद्वृत्तिः कार्याणां जागरेऽपि हि ।।<br />कारणं त तमस्व्यात्मा नातः स्वप्ने मनस्थितिः ।। ८९६ ।। </div>
						<div class="verse">ननु जाग्रच्छरीरादेर्मात्रोपादानमीरितम् ।।<br />तस्मिन्सति स्वयंज्योतिः कथमात्माऽभिधीयते ।। ८९७ ।। </div>
						<div class="verse">सत्यमेवं तथाऽपीदं मात्रादानं परात्मनः ।।<br />सर्वदा विषयीभूतं गन्धर्वनगरादिवत् ।। ८९८ ।। </div>
						<div class="verse">एतस्मिन्ननृतोपाधौ शक्यो दर्शयितुं परः ।।<br />वासनालक्षणे साक्षात्स्वयंज्योतिःस्वभावकः ।। ८९९ ।। </div>
						<div class="verse">सर्वोपाधिविनिर्मुक्तौ नैव शक्यः स ईक्षितुम् ।। <br />सुषुप्त इव तेनासन्मात्रादानमिदं कृतम् ।। ९०० ।। </div>
						<div class="verse">ननु जाग्रद्वदीक्ष्यन्ते ग्रहीतृग्रहणादय़ः ।.<br />स्वयंज्योतिः कथं तेषु सत्सु स्वप्नेऽभिधीयते ।। ९०१ ।। </div>
						<div class="verse">नैतदेवं, कुतो जाग्रद्वैलक्षण्यात्मकत्वतः ।।<br />स्वप्नस्य देहबुद्ध्यादेः स्वप्नवृत्तावसंभवात् ।। ९०२ ।। </div>
						<div class="verse">आत्मबुद्धिमनश्चक्षुरालोकार्थादिलक्षणम् ।।<br />जाग्रदेव न तु स्वप्नो भावनामात्रशेषतः ।। ९०३ ।। </div>
						<div class="verse">आविश्चिकीर्षुः साक्षादिममर्थं च श्रुतिः परा ।।<br />न तत्रेति प्रवृत्तैषा प्रत्यगात्मविशुद्धये ।। ९०४ ।। </div>
						<div class="verse">कर्मकृद्धिषणान्तो यः कामाविद्यासमन्वितः ।। <br />स्वापबोधाविमौ तस्य न तु तत्साक्षिणो दृशेः ।। ९०५ ।। </div>
						<div class="verse">कूटस्थज्योतिषैवाऽऽस्ते स्वप्नस्थानेऽक्रियोऽद्वयः ।।<br />चिदाभया वासनया तत्साक्षित्वं प्रकल्पते ।। ९०६ ।। </div>
						<div class="verse">तत्प्रयोक्तृक्रियाभावाद्वुद्ध्यादिज्योतिपामिह ।।<br />न व्यापृतिरतः प्रत्यङ्ज्योतिपा स्वेन वर्तने ।। ९०७ ।। </div>
						<div class="verse">जाग्राद्वस्तूनि सर्वाणि भावनामात्ररूपताम् ।।<br />जाग्रद्वस्तूनि सर्वाणि भावनामात्ररूपताम् ।।<br />जाग्रत्कर्मक्षये यान्ति स्वप्नकरमोद्भवे सति ।। ९०८ ।। </div>
						<div class="verse">ता भावना उपादाय प्रत्यङ् स्वप्ने रिरंसया ।। <br />करोत्येष रथाद्यर्थं स्वप्नभोगप्रसिद्धये ।। ९०९ ।। </div>
						<div class="verse">करणं कर्म कर्ता च कर्मैतत्कारकात्मकम् ।।<br />प्रत्यङ्भोहैकनिष्ठं सच्चिदाभत्वात्तदात्मनि ।। ९१० ।। </div>
						<div class="verse">कार्यकारणरूपेण कर्मैतत्प्रथते जगत् ।। <br />आत्मन्येतत्समध्यस्तमात्माविद्यैकहेतुतः ।। ९११ ।। </div>
						<div class="verse">सर्वस्य कर्मणोऽत्यन्तमात्माऽकर्ता विलक्षणः ।। <br />तत्संहतः स्वयं त्वात्माऽसंहतो निर्गुणः शुचिः ।। ९१२ ।। </div>
						<div class="verse">अविद्यया स्वमात्मानमशुद्धं मन्यते यदा ।.<br />जाग्रत्स्वप्नसुषुप्तानि तदैतानि प्रपद्यते ।। ९१३ ।। </div>
						<div class="verse">रथा दार्वाद्यसद्भावान्न सन्ति स्वप्नदर्शने ।।<br />न सन्त्यश्वादयस्तद्वद्रथयोगाः सवर्त्मका ।। ९१४ ।। </div>
						<div class="verse">रथादीन्सृजतेऽथात्र जाग्रत्कर्मादिहेतुकान् ।।<br />अविद्याकामकर्माणि सृष्टिबीजमिदं दृशेः ।। ९१५ ।। </div>
						<div class="verse">कर्मणो गमनस्येह साधनाभावहेतुना ।।<br />स्वप्ने मृषात्वमाहैवं गमनादेः श्रुतिः स्वयम् ।। ९१६ ।। </div>
						<div class="verse">न कर्मफलमप्यत्र स्वप्ने तद्धेत्वसंभवात् ।।<br />नाऽऽनन्दा अपि तत्रेति ह्यतः श्रुतिरभाषत ।। ९१७ ।। </div>
						<div class="verse">आह् लदाः स्युरिहाऽऽनन्दा हर्षाश्चात्र मुदस्तथा ।।<br />प्रकर्षगुणसंबन्धाः प्रमुदो मुद एव तु ।। ९१८ ।। </div>
						<div class="verse">पल्वलास्त्विह वेशान्ताः प्रसिद्धार्थं तथोत्तरम् ।।<br />इत्येवमसतामेव स्रष्टाऽऽत्मा स्वात्ममायया ।। ९१९ ।।</div>
						<div class="verse">चिदाभकारकोद्भूतवासनाकर्महेतुकः ।।<br />स्वयं निर्माय सृजत इत्यकर्मापि भण्यते ।। ९२० ।। </div>
						<div class="verse">अविचारितसंसिद्धं क्रियाकारकलक्षणम् ।। <br />जाग्रद्भूमावपि मतं किमु स्वप्नैकनीडगम् ।। ९२१ ।। </div>
						<div class="verse">रथादिवासनानीडचित्तवृत्तिसमुद्भव -<br />कर्महेतुत्वतः कर्ताऽकर्ताऽप्यात्माऽभिधीयते ।। ९२२ ।। </div>
						<div class="verse">अकर्तुरपि कर्तृत्वं स्वात्माज्ञानैकहेतुतः ।।<br />तदन्यस्येह कार्यत्वात्कर्ताऽऽत्मैव तमोवधिः ।। ९२३ ।। </div>
						<div class="verse">स्वप्नवृत्तावुपादानं साधनं वा न विद्यते ।।<br />रथादेरसतस्तस्माद्द्रष्टैवाऽऽत्मा न कारकः ।। ९२४ ।। </div>
						<div class="verse">अस्ति यत्राप्युपादानं साधनं वाऽस्या जागरे।।<br />तत्राप्यात्मचिदाभासमनोबुद्ध्यादिकारकैः ।। ९२५ ।। </div>
						<div class="verse">रथादिवासनानाीडधीवृत्त्युद्भवकारणम् ।।<br />कर्म निर्वर्त्यते तेन स हि कर्तेति भण्यते ।। ९२६ ।। </div>
						<div class="verse">भान्वादेरिव कर्तृत्वं कर्त्राद्यर्थावभासनात् ।।<br />बुद्ध्यादिकर्तृसाक्षित्वात्कर्तृत्वाद्यात्मनो भवेत् ।। ९२७ ।। </div>
						<div class="verse">क्रियाकर्तृत्वमेवास्य हेतुर्बुद्ध्यादिसंगतौ ।।<br />यथावस्त्वपरिज्ञानाद्धीति हेतावतः पदम् ।। ९२८ ।। </div>
						<div class="verse">स्वयंज्योतिष्ट्वमस्योक्त्वा बुद्ध्यादेश्चातिरेकताम् ।।<br />मन्त्राञ्जगादाथात्रार्थे ब्राह्मणोक्तेरनन्तरम् ।। ९२९ ।। </div>
						<div class="verse">स्वप्नवृत्त्या विहत्येमं जाग्रद्देहं क्रियाक्षयात् ।।<br />असुप्तो भावनारूपान्सुप्तान्प्राणान्प्रपश्यति ।। ९३० ।। </div>
						<div class="verse">असुप्तोऽकर्महेतुत्वात्सुप्तान्प्राणान्क्रियोत्थितेः ।। <br />कूटस्थदृष्टिस्वाभाव्यत्स्वप्न आत्मा प्रपश्यति ।। ९३१ ।। </div>
						<div class="verse">प्राणादिशुक्रमादाय कृत्वा तद्भावनामयम् ।।<br />लोकमात्माऽक्रियः स्वस्थश्चाकशीत्यभिपश्यति ।। ९३२ ।। </div>
						<div class="verse">क्षीणस्वप्नोत्थसंभोगो जाग्रद्भोगाश्रयं पुनः ।।<br />याति बुद्ध्यादिकं स्थानं पुमान्हंसाभिधो ध्रुवः ।। ९३३ ।। </div>
						<div class="verse">पर्यायेण यतश्चोभौ लोकौ हन्त्येकलः स्वतः ।।<br />एकहंस इति प्रोक्तः पुराणज्ञैस्ततः प्रभुः ।। ९३४ ।। </div>
						<div class="verse">हिरण्यं ज्योतिर्विज्ञानं तावन्मात्रसतत्त्वकः ।।<br />हिरण्मयस्ततो देवः स्वार्थेऽत्र मयडिष्यते ।। ९३५ ।। </div>
						<div class="verse">परस्य पुरुषस्यायं तदबोधप्रकल्पनात् ।।<br />साक्षिमात्रादिकस्तस्मात्पारुषोऽयमितीर्यते ।। ९३६ ।। </div>
						<div class="verse">पूरणान्निखिलस्यास्य कार्यकारणवस्तुनः ।।<br />पुरुषोऽयं भवेदात्मा पूर्णत्वाद्वाऽद्वयात्मनः ।। ९३७ ।। </div>
						<div class="verse">हानेनाङ्गविकल्पानां नवानां संचयेन च ।।<br />हंसत्वमृषयः प्राहुरात्मनः पारदर्शिनः ।। ९३८ ।। </div>
						<div class="verse">प्राणेन ह्यवरं रक्षन्मरणाद्देहकं परः ।।<br />बहिर्देह चरित्वाऽथ पुनरैति यथागतम् ।। ९३९ ।। </div>
						<div class="verse">नाडीस्त्यक्त्वा यतः स्वप्ने जाग्रद्भोगप्रदाः पुमान् ।। <br />स्वप्नभोगप्रदा याति बहिर्नीडादतस्तदा ।। ९४० ।। </div>
						<div class="verse">कर्मणोद्भाविता यत्र वासना कामरूपिणी ।।<br />तामादायैति देहं स्वं हंस आत्माऽमृतोऽव्ययः ।। ९४१ ।। </div>
						<div class="verse">कर्मज्ञानानुरूपेण रूपमुच्चावचं मुहुः ।।<br />स्वप्नमायाप्रपञ्चस्थ आत्माऽऽप्नोतीव निष्क्रियः ।। ९४२ ।। </div>
						<div class="verse">नर्मार्थो जक्षतिर्ज्ञेयो हर्षार्थो मोदतिस्तथा ।।<br />अविद्यया भयं चेह स्वप्ने तद्धेत्वसंभवात् ।। ९४३ ।। </div>
						<div class="verse">आराममेव मायोत्थं स्वप्ननिर्माणलक्षणम् ।। <br />मायिनस्तस्य पश्यन्ति न तं पश्यति कश्चन ।। ९४४ ।। </div>
						<div class="verse">बुद्ध्याद्देर्व्यतिरिक्तत्वं स्वयंज्योतिष्ट्वमागमात् ।। <br />आत्मनः प्रतिपाद्याथ लोकतोऽपि विभाव्यते ।। ९४५ ।। </div>
						<div class="verse">सुप्तं न बोधयेद्गाढमिति वादो हि लोकिकः ।।<br />किमर्थमिति चेत्तत्र लोकः कारणमीक्षते ।। ९४६ ।। </div>
						<div class="verse">प्रबोधनाडीस्त्यकत्वाऽऽत्मा स्वप्ननाडीरयं गतः ।।<br />इति लोकप्रसिद्धत्वात्तस्मिल्लोँकोऽनुशास्ति तत् ।। ९४७ ।। </div>
						<div class="verse">नाडीव्यत्यासगमनशङ्कय़ैवानुशासति ।।<br />सुप्तं न बोधयेद्गाढमिति तद्देषदर्शिनः ।। ९४८ ।। </div>
						<div class="verse">यथायोगमयं नाडीर्गाढं सुप्तः प्रबोधितः ।।<br />न प्रपद्येत तेनायं स्यात्सुदुःखभिषक्क्रियः ।। ९४९ ।।  </div>
						<div class="verse">देहप्रवेशनिर्याणहेतोर्देहाद्गृहादिवत् ।।<br />बुद्ध्यादिव्यतिरिक्तत्वमात्मनोऽस्यावसीयताम् ।। ९५० ।। </div>
						<div class="verse">अध्यात्मादिपदार्थेभ्यो विविक्तं स्वात्मनि स्थितम् ।।<br />तं न पश्यत्यहो कष्टं दौर्भाग्यं दुष्टचेतसाम् ।। ९५१ ।। </div>
						<div class="verse">प्रत्यक्षगोचरं देवं लोकं चातिप्रमादिनम् ।।<br />दृष्ट्वा श्रुतिः शिरस्ताडमनुक्रोशति दुःखिता ।। ९५२ ।। </div>
						<div class="verse">प्रत्यक्षतममप्येनं वितमस्कं स्वयंस्थितम् ।।<br />अहो कष्टं न पश्यन्ति कं याम शरणं वयम् ।। ९५३ ।। </div>
						<div class="verse">स्वयंज्योतिष्ट्वमारभ्य यच्छ्रुत्योक्तमिहाऽऽत्मनि ।।<br />उच्यते पूर्वपक्षोऽयं तस्य सिद्धान्तरूपिणः ।। ९५४ ।। </div>
						<div class="verse">स यत्रेति ह्यतः पूर्वं पूर्वपक्षत्वहेतुतः ।। <br />अथो खल्वाहुरित्यादिग्रन्थं पश्यत्तथा क्रमात् ।। ९५५ ।। </div>
						<div class="verse">स्वप्नस्य जाग्रत्स्थानत्वमथो खल्वितिवाक्यतः ।।<br />यानि ह्येवेति हेतूक्तिः प्रतिज्ञातार्थसिद्धये ।। ९५६ ।। </div>
						<div class="verse">जाग्रत्समीक्षणं यासु पुंसो नाडीषु तास्विदम् ।।<br />स्वप्नेक्षणं विजानीयान्नान्यत्रेति विनिश्चयः ।। ९५७ ।। </div>
						<div class="verse">स्वप्ने तमेव चाऽऽत्मानं सुप्तोऽयमभिमन्यते ।।<br />यमनस्तप्रबोधस्थं न ततोऽन्यं कदाचन ।। ९५८ ।। </div>
						<div class="verse">जाग्रद्बन्धुपुरामपग्रश्वारामादिलक्षणान् ।।<br />स्वप्ने प्रत्यभिजानाति तानेव न ततोऽपरान् ।। १५९ ।। </div>
						<div class="verse">अपूर्वमेव सं पश्येत्स्वप्नदृग्जाग्रतो यदि ।।<br />उक्तस्वप्नो भवेदन्यो यथा पूर्वगतस्तथा ।। ९६० ।। </div>
						<div class="verse">इत्येवमाहुः केचित्तु न तु तद्युक्तिमद्वचः ।। <br />अयुक्तिमद्यथा चैतत्तत्पूर्वं प्रतिपादितम् ।। ९६१ ।। </div>
						<div class="verse">अत्रायमित्यनेनात्र पूर्वपक्षनिराक्रिया ।।<br />न्यायेनोक्तेन पूर्वेण वक्ष्यमाणेन च ध्रुवम् ।। ९६२ ।। </div>
						<div class="verse">न जाग्रद्देशगः स्वप्नो जाग्रत्सामग्र्यभावतः ।।<br />अध्यात्माद्यर्थविरहे यतः स्वप्नान्प्रपश्यति ।। ९६३ ।। </div>
						<div class="verse">स्वयंज्योतिष्ट्वमस्योक्तं स्वप्ने चाकारकात्मता ।।<br />मृत्युरूपात्ययश्चैवं प्रतीचः पूर्ववाक्यतः ।। ९६४ ।। </div>
						<div class="verse">कामादयः स्वभावोऽस्य मृत्यवोऽथ न वा भवेत् ।।<br />इत्याशङ्क्य नृपो दोषं याज्ञवल्क्यमपृच्छत ।। ९६५ ।। </div>
						<div class="verse">पृष्टं वस्तु सुनिर्णीतं मयेतिप्रकृतोक्तितः ।। <br />निविवृत्सुं नृपो विप्रं भूयोऽपृच्छद्विमुक्तये ।। १६६ ।। </div>
						<div class="verse">स्वयंज्युतिष्ट्वमुदितं मुक्तेरङ्गममन्यत ।। ९६७ ।। <br />न चाङ्गनिर्णयोक्त्यैव निर्णयं मन्यतेऽङ्गिनः ।। <br />यतोऽतो मोक्षमुद्दिश्य याज्ञवल्क्यमपृच्छत ।। ९६८ ।। </div>
						<div class="verse">आसङ्गप्रविवेकार्थं स वा इत्यादि भण्यते ।।<br />कामादिप्रविवेके हि मोक्षयोग्यत्वमात्मनः ।। ९६९ ।। </div>
						<div class="verse">कामाद्यात्मगुणश्चेत्स्यादनिर्मोक्षः प्रसज्यते ।।<br />न हि गुण्यविनाशेन तद्गुणस्य निराकृतिः ।। ९७० ।। </div>
						<div class="verse">रूपाण्येवायमात्माऽत्र मृत्योः स्वप्नेऽतिवर्तते ।।<br />न तु मृत्युं यतः स्वप्ने मोदत्रासादि दृश्यते ।। ९७१ ।। </div>
						<div class="verse">मोदत्रासादिको मृत्युः स्वभावो न यथाऽऽत्मनः ।।<br />तथाऽत ऊर्ध्वं प्रब्रूहि भगवन्मे विमुक्तये ।। ९७२ ।। </div>
						<div class="verse">सहस्रदानं तूक्तस्य स्वयंज्योतिष्ट्ववस्तुनः ।। <br />निर्णयाघाटविज्ञप्त्यै नाशेषप्रश्ननिर्णयात् ।। ९७३ ।। </div>
						<div class="verse">स्वयंज्योतिः स वा एष यः पुरा प्रतिपादितः ।।<br />स्वप्नभूमावसङ्गोऽसौ संप्रसादे प्रसीदति ।। ९७४ ।। </div>
						<div class="verse">अपां कतकसंपर्काद्यथाऽत्यन्तप्रसन्नता ।।<br />अपास्ताशेषसंसारभावनस्य़ैवमात्मनः ।। ९७५ ।। </div>
						<div class="verse">स्वास्थ्यं प्रसन्नतैतस्मिन्सुषुप्ते भवतीत्यतः ।।<br />संप्रसादमिमं प्राहुः सुषुप्तं तद्विदो जनाः ।। ९७६ ।। </div>
						<div class="verse">मात्रादानं यदकरोदात्मा स्वप्नरिरंसया ।।<br />तत्क्षये स निरासङ्गः स्वात्मन्येव प्रसीदति ।। ९७७ ।। </div>
						<div class="verse">जाग्रद्व्यपेक्षया स्वप्ने किंचिच्छेषः प्रसीदति ।।<br />तस्याप्यस्तमयात्प्राज्ञे समिति स्याद्विशेषणम् ।। ९७८ ।। </div>
						<div class="verse">केवलाज्ञानमात्राधिरिह प्रत्यङ् व्यवस्थितः ..<br />कारणात्मा यतस्तस्माज्जाग्रत्स्वप्नाख्यकार्यकृत् ।। ९७९ ।। </div>
						<div class="verse">कथं केन क्रमेणात्र प्रत्यागात्मा प्रसीदति ।।<br />इत्येतदधुनाऽऽचष्टेरत्वेत्यादिगिरा श्रुतिः ।। ९८० ।। </div>
						<div class="verse">स्वप्नभूमावयं रत्वा क्रीडां कृत्वाऽऽत्ममायया ।।<br />चरित्वा च विहृत्याऽऽत्मा वासनामात्रसाधनः ।। ९८१ ।। </div>
						<div class="verse">दृष्ट्वैवेत्येवशब्देन कारकत्वं निवार्यते ।।<br />पुण्यपापफलं चेह पुण्यपापगिरोच्यते ।। ९८२ ।। </div>
						<div class="verse">अस्य जाग्रदवस्थायामिन्द्रियार्थादिसंभवात् ।।<br />क्रिया निर्वर्त्यते सा च सुखादिफलदाऽऽत्मनः ।। ९८३ ।। </div>
						<div class="verse">स्वप्ने तु कारकाभावान्न क्रियासिद्धिरात्मनः ।।<br />चिदाभं वासनामात्रं प्रथतेऽतोऽविकारिणः ।। ९८४ ।। </div>
						<div class="verse">यतोऽत्र न क्रिया तस्मादवदध्रे श्रुतिः स्वयम् ।। <br />दृष्ट्वैवाऽऽत्मा न कृत्वेति प्रत्यङ् तस्मान्न कारकः ।। ९८५ ।। </div>
						<div class="verse">पुण्यपापफलं चेह पुण्यपापाभिधं मतम् ।।<br />कार्यं कारणवत्तस्मादुपचारात्समीरितम् ।। ९८६ ।।</div>
						<div class="verse">स्वप्नकर्मव्युपरमे ततः प्राज्ञे स्वयंप्रभः ।।<br />प्रसीदति परो देवः प्रतीच्येव परे पदे ।। ९८७ ।। </div>
						<div class="verse">पुराऽप्यसकृदात्माऽयं स्थानात्स्थानान्तरं गतः ।।<br />यतोऽतः पुनरित्येवं संप्रसादाप्तितोऽभिधा ।। ९८८ ।। </div>
						<div class="verse">आनुलोम्यं सुषुप्ताप्तिरेवमुक्तेन वर्त्मना ।।<br />तद्व्युत्थानं प्रतिलोम्यं स्वप्नादिस्थानसंचरः ।।  ९८९ ।। </div>
						<div class="verse">प्रातिलोम्यार्थ एवातः प्रतिशब्दोऽयमिष्यते ।। <br />विपरीताऽऽगतिः स्वप्ने प्रतिस्थानं तथैत्यजः ।। ९९० ।। </div>
						<div class="verse">यथार्थे प्रतिशब्दोऽयं निश्चयार्थे निरित्ययम् ।।<br />अयनं गमनं च स्यादायो धातोरिणो घञि ।। ९९१ ।। </div>
						<div class="verse">श्रोत्रादिकरणान्यत्र मात्रादानस्य कारणम् ।।<br />योनिशब्दाभिलप्यं स्याज्जाग्रद्देहसमाश्रयम् ।। ९९२ ।। </div>
						<div class="verse">मात्रादानस्य या यस्य योनिरासीत्पुराऽऽत्मनः ।।<br />तामेवायं पुनर्योनिं स्वप्न आत्मा प्रपद्यते ।। ९९३ ।। </div>
						<div class="verse">यथाऽऽदानं कृतं पूर्वं मात्राणां स्वप्नसर्जने ।। <br />स्वप्न आदाय ता मात्राः स्वाप्नीं योनिं प्रपद्यते ।। ९९४ ।। </div>
						<div class="verse">प्रतिन्यायगिरा चास्य यथावर्त्माभिधीयते ।।<br />प्रतियोनिरवेणैव यथास्थानमिहोच्यते ।। ९९५ ।। </div>
						<div class="verse">यस्माद्यस्मादुपादाय मात्राः स्वप्नं चकार सः ।।<br />तत्र तत्रैव ता धत्ते मात्राः स्वात्मांशुभिः सह ।। ९९६ ।। </div>
						<div class="verse">येनैव वर्त्मना यातः पुनस्तेनैव वर्त्मना ।।<br />याति मात्राः समादाय कर्मवायुसमीरितः ।। ९९७ ।। </div>
						<div class="verse">स आत्मा पुण्यपापोत्थं फलं नानाप्रभेदकम् ।।<br />तत्र स्वप्नविधौ तिष्ठन्पश्यतीह समीक्षते ।। ९९८ ।।</div>
						<div class="verse">नैनं स्थानान्तरं प्राप्तं ग्रामाद्ग्रामान्तरं यथा ।।<br />शुभाशुभं यदद्राक्षीचत्साक्षादनुगच्छति ।। ९९९ ।। </div>
						<div class="verse">शुभाशुभक्रियैवेह पश्यतीत्यभिधीयते ।।<br />न तु यद्वास्तवं वृत्तं पश्यतीत्यक्रियात्मनः ।। १००० ।। </div>
						<div class="verse">तेनानन्वागत इतिप्रतिज्ञातार्थसिद्धये ।। <br />असङ्गो हीति हेतूक्तिः प्रतिज्ञार्थोऽथवा भवेत् ।। १००१ ।।</div>
						<div class="verse">यदैवं पूर्वमेव स्यात्तदा हेतुवचः स्फुटम् ।।<br />तेनानन्वागत इति प्राक्लृतेनैव कर्मणा ।। १००२ ।। </div>
						<div class="verse">सासङ्गत्वं समाशङ्क्य प्रवृत्तैषा यतः श्रुतिः ।।<br />अनन्वागत इत्यस्य हेतुत्वं हिगिरोच्यते ।। १००३ ।। </div>
						<div class="verse">न कर्म कुरुते स्वप्ने कारकाणामसंभवात् ।।<br />फलमात्रमायं तत्र भुङ्के स्वाभासवर्त्मना ।। १००४ ।। </div>
						<div class="verse">न हि निष्पद्यते स्वप्ने क्रिया जागरिते यथा ।।<br />कर्त्रादिकारकस्थाने नातोऽन्वेत्यक्रियात्मनः ।। १००५ ।। </div>
						<div class="verse">यदि स्थानान्तरं प्राप्तमन्वियात्स्वप्नजा क्रिया ।।<br />शास्रारम्भो वृथैव स्यात्स्वप्ने को नापराध्यति ।। १००६ ।। </div>
						<div class="verse">अपेतसाधनस्यापि पश्यतः स्वप्नविभ्रमम् ।।<br />बिभर्ति वासनैवास्य क्रियाकारकरूपताम् ।। १००७ ।। </div>
						<div class="verse">फलसंभोगमात्रं च यस्मात्स्वप्ने समीक्ष्यते ।।<br />फलान्तरारम्भविधिर्नातः स्यादक्रियात्मनः ।। १००८ ।। </div>
						<div class="verse">न करोति यतः स्वप्ने क्रियामिव समीक्षते ।। <br />प्रक्रियाफलसंयोगो नातो बोधेऽस्य वीक्ष्यते ।। १००९ ।। </div>
						<div class="verse">तृप्तः स्वप्नेऽथ संबुद्धः क्षुत्परीतः प्रबुध्यते ।। १०१० ।। <br />यस्मादनृतमेवेदं यत्किंचिदिह वीक्ष्यते ।।</div>
						<div class="verse">प्रत्यङ्ङकारकस्तस्माल्लिप्यते न क्रियाफलैः ।। १०११ ।। <br />स्वप्नस्कन्ननिमित्तं तु प्रायश्चित्तं यदुच्यते ।।</div>
						<div class="verse">सत्येन्द्रियविकारत्वात्तच्चापि न निराश्रयम् ।। १०१२ ।। <br />स्वप्नस्कन्नं यथा स्वप्ने यथा बोधेऽपि वीक्ष्यते ।।</div>
						<div class="verse">आत्मचैतन्यवत्तस्मात्प्रायश्चित्तं तदुद्भवम् ।। १०१३ ।। <br />एका तावदियं व्याख्या यथोक्तैषोपवर्णिता ।।</div>
						<div class="verse">व्याचक्षतेऽन्यथा चेदं वाक्येमतद्यथोदितम् ।। १०१४ ।। <br />अनन्वागतवाक्येन विवेकः कर्मणः कृतः ।।</div>
						<div class="verse">असङ्गवचसा त्वस्य कामनिर्मोक उच्यते ।। १०१५ ।। <br />ननु नैव क्रिया साक्षाद्धानवृद्धी प्रतीष्यते ।। </div>
						<div class="verse">अपि जागरितस्थाने कामो हेतुर्यतस्तयोः ।। १०१६ ।।<br />अकामस्य क्रिया यस्मान्निष्फलैव समीक्ष्यते ।।</div>
						<div class="verse">स यथाकाम इत्यादि तथा चोर्ध्वं प्रवक्ष्यते ।।<br />इत्यस्य परिहारार्थमसङ्गो हीति भण्यते ।। १०१७ ।। </div>
						<div class="verse">यमासङ्गमिह स्वप्ने कामं त्वमनुपश्यसि ।।<br />स्वपतो न भवेत्काम इत्येतदभिधीयते ।। १०१८ ।। </div>
						<div class="verse">असङ्गो हीति वाक्येन तद्वतोऽसंभवादिह ।।<br />ग्रस्तमत्र मनः कामि वासनामात्रशेषतः ।। १०१९ ।। </div>
						<div class="verse">यतोऽतोऽसङ्ग एवायं पुरुषः स्वप्नभूमिगः ।।<br />बहिः कुलायादित्युक्तं पाप्मनो विजहाति च ।। १०२० ।। </div>
						<div class="verse">देहाश्रयादृते कामाः सन्ति नान्यत्र कुत्रचित् ।।<br />स्वप्नप्रपञ्चः सर्वोऽपि वासनामात्रमेव तु ।। १०२१ ।। </div>
						<div class="verse">व्याचक्षाणो यतः स्वप्नं ज्ञानमात्रं प्रभाषते ।। १०२२ ।।<br />जाने पुत्रायुतं जातं जाने पितरमागतम् ।।<br />तथाचेवगिरा युक्तान्स्वप्नान्व्याचक्षते जनाः ।। १०२३ ।। </div>
						<div class="verse">रथादेरसतो यद्वस्त्वप्ने निर्माणमीक्ष्यते ।।<br />शरीरेन्द्रियकामादेरसतस्तद्वदेव तु ।। १०२४ ।। </div>
						<div class="verse">रथेन्द्रियादिवत्तस्मात्कामोऽप्यत्र समीक्ष्यताम् ।।<br />स्वप्नेऽतोऽयं निरासङ्गः पुमानभ्युपगम्यताम् ।। १०२५ ।। </div>
						<div class="verse">कौटस्थ्यं यदि वा पुंसोऽसङ्गशब्देन भण्यते ।। <br />क्रियाश्लोषमृते यस्मान्नाध्यक्षफलसंगतिः ।। १०२६ ।। </div>
						<div class="verse">ननु कर्ता पुमानेष स हि कर्तेतिवाक्यतः ।।<br />नैवं स्वप्ने यतः पुंसः कर्तृत्वं भावनाकृतम् ।। १०२७ ।। </div>
						<div class="verse">कर्तृकार्यावभासित्वाज्जाग्रत्कालेऽपि चाऽऽत्मनः ।। <br />कर्तृत्वं न स्वतः स्वप्ने किमु वक्तव्यमिष्यते ।। १०२८ ।। </div>
						<div class="verse">अविद्यास्रोतसैवास्य क्रियाकारकताऽऽत्मनः ।।<br />तस्थचैतन्यबिम्बेन भुङ्केऽसौ कर्मणः फलम् ।। १०२९ ।। </div>
						<div class="verse">कर्त्रादिसाक्षिणोऽस्याभूत्कर्तृत्वं यत्पुराऽऽत्मनः ।।<br />स हि कर्तेति तस्यैव वचनं स्यात्पुनःश्रुतिः ।। १०३० ।। </div>
						<div class="verse">नन्वस्यैव तु तत्कर्म भावनापेक्षयाऽखिलम् ।।<br />प्रवर्तते कथं तस्य कर्तृत्वं विनिवार्यते ।। १०३१ ।। </div>
						<div class="verse">कामं प्रवर्ततां कर्म न च दोषोऽत्र कश्चन ।। <br />भावनेयं यतः कर्मगुण एव सती सदा ।।<br />स्वसाक्षिणं भावयन्ती न त्वसावात्मनो गुणः ।। १०३२ ।। </div>
						<div class="verse">पुष्णगन्धः पुटस्थोऽपि पुष्पस्यैव यथा तथा ।।<br />बुद्ध्यादिकारकस्थस्य भावना कर्मणो गुणः ।।<br />आत्मनस्तूचारात्स्यान्न तु साक्षाद्गुणो भवेत् ।। १०३३ ।।</div>
						<div class="verse">उत्पत्तौ भोगकाले च कर्माऽऽदायैव भावनाम् ।।<br />स्वात्मानं लभते यस्मात्तां विना तदनर्थकम् ।। १०३४ ।। </div>
						<div class="verse">कर्मणोऽपि तथाऽत्यन्तं प्रयोगैकसमाश्रयात् ।।<br />बुद्ध्याद्यर्थाभिसंबन्धपक्षतैवावसीयते ।।<br />न त्वात्मगुणता तस्य कर्मणः स्यात्कदाचन ।। १०३६ ।। </div>
						<div class="verse">प्रयोगापेक्षणेवाऽऽस्ते कर्म बुद्ध्यादिसंक्षये ।। १०३७ ।।<br />स्वात्मतः प्रतिलाभाय न त्वात्मानमपेक्षते ।।<br />सभावनमतः कर्म प्रतीचः प्रविविच्यते ।। १०३८ ।। </div>
						<div class="verse">तस्मात्कर्मगुणस्यैव कर्मस्थस्यैव सर्वदा ।।<br />साक्ष्यात्मा भावनारूपकामस्य स्वप्नसद्मनि ।। १०३९ ।। </div>
						<div class="verse">आसङ्ग आत्मनश्चेत्स्यात्साक्षाच्चैतन्यवद्गुणः ।।<br />न पश्येदात्मवत्कामं कर्मस्थं स्वप्रबोधयोः ।। १०४० ।। </div>
						<div class="verse">एवं चावस्थिते पक्षे श्रुत्याऽकारि समञ्जसम् ।।<br />प्रसिद्धवदुपादानमसङ्गो हीति सादरण् ।। १०४१ ।। </div>
						<div class="verse">न कर्मोपचयोऽतोऽत्र स्वप्ने जाग्रद्वदिष्यते ।।<br />सर्वासङ्गविनिर्मोकाद्वासनामात्रशेषतः ।। १०४२ ।। </div>
						<div class="verse">नायं कर्ममयो यस्मान्न च काममयः स्वतः ।।<br />प्रत्यगज्ञानतस्तस्मात्तन्मयत्वमिवेक्ष्यते ।। १०४३ ।। </div>
						<div class="verse">नानासाधनसंबन्धात्कर्तृत्वं जगतीक्ष्यते ।।<br />अयं त्वसङ्गो येनातो न करोति न लिप्यते ।। १०४४ ।।  </div>
						<div class="verse">मूर्तामूर्ताद्यपह्नुत्या ह्यात्मनस्तत्त्वमब्रवीत् ।।<br />नातोऽनात्माभिसंबन्धः कूटस्थैकात्म्यहेतुतः ।। १०४५ ।। </div>
						<div class="verse">सुषुप्ते नन्वसंबोधाद्रत्वादि कथमुच्यते ।।<br />न त्वित्यपि तथा वाक्यं न बाह्यं चेति वक्ष्यति ।। १०४६ ।। </div>
						<div class="verse">स्वप्ने रत्वाद्यथ मतं नैवमप्युपपद्यते ।।<br />अनन्वागतगीः कुप्येत्स्वप्नेऽन्वेत्येव तत्कृतम् ।। १०४७ ।। </div>
						<div class="verse">यथा जाग्रत्कृतं कर्म कर्तारमनुगच्छति ।।<br />जाग्रत्स्थं स्वप्नकर्मैवं स्वप्ने समधिगच्छति ।। १०४८ ।। </div>
						<div class="verse">इत्येवं चोदिते केचित्परिहारं प्रचक्षते ।।<br />पदच्छेदेन कुशला अरत्वेत्येवमादिना ।। १०४९ ।। </div>
						<div class="verse">स यत्तत्रेत्यंसङ्गोक्तेर्नेदमप्युत्तरं भवेत् ।।<br />दृष्टिं तत्रापि चाध्यस्य परिहारं प्रचक्षते ।। १०५० ।। </div>
						<div class="verse">अस्ति भोगः सुषुप्तेऽपि तथाचाऽऽनन्दभुङ्भतः ।।<br />ऐश्वरो वाऽत्र भोगोऽस्ति सर्वस्थानाभिमानतः ।। १०५१ ।। </div>
						<div class="verse">कार्यभूमिगतो ह्यात्मा सुषुप्तं प्रसमीक्ष्यते ।।<br />कार्यस्य कारणव्याप्तेर्न सुषुप्तपरोक्षता ।। १०५२ ।। </div>
						<div class="verse">यदि वा स्वप्न एवास्तु रत्वादि यदुदीरितम् ।।<br />स्वप्नयोरभितः प्राज्ञादनन्वागतताऽप्यतः ।। १०५३ ।। </div>
						<div class="verse">त्रिधा त्रिधा वा क्लृप्तेः स्यादेकैकस्येत्यदोषता ।।<br />जाग्रत्स्वप्नसुषुप्तानां जाग्रत्स्वप्नसुषुप्ततः ।। १०५४ ।। </div>
						<div class="verse">कार्याकार्यादि यत्साक्षात्प्रमाणात्प्रसमीक्षयते ।।<br />जाग्रज्जागरितं तादृक्तत्स्वप्नो यन्मृषेक्षणम् ।। १०५५ ।। </div>
						<div class="verse">कामादिविषयासक्तेर्न किंचिद्विविनक्ति यत् ।। <br />जाग्रत्सुषुप्तं तादृक्स्यान्निर्विवेकस्वभावतः ।। १०५६ ।। </div>
						<div class="verse">सुप्तोऽपि कर्म कुरुते नरः स्वप्ने प्रबोधवत् ।।<br />स्वप्नजाग्रत्तथारूपं स्वप्नः स्वप्नात्मकोऽत्र यः ।। १०५७ ।। </div>
						<div class="verse">दृष्ट्वाऽपि यत्समाख्यातुं प्रबुद्धो नैव शक्नुयात् ।।<br />तादृक्स्वप्नसुषुप्तं स्यात्सुषुप्तं च त्रिधोच्यते ।। १०५८ ।। </div>
						<div class="verse">सुषुप्तजाग्रन्मूढः स्याच्छान्तोऽसौ स्वप्न उच्यते ।।<br />ऐकात्म्यतत्त्वासंबोधः सुषुप्तः प्राज्ञ उच्यते ।। १०५९ ।। </div>
						<div class="verse">त्रिविधत्वात्सुषुप्तस्व सर्वं रत्वादि युज्यते ।।<br />दृष्टान्तः संप्रसादो वा स्वप्नजाग्रदवस्थयोः ।। १०६० ।। </div>
						<div class="verse">यथा रत्वाद्यसंभाव्यं संप्रसादे तथैव च ।।<br />इतरत्रापि विज्ञेयं तत्र वस्त्वसमीक्षणात् ।। १०६१ ।। </div>
						<div class="verse">यत एवमतः कर्मकामदोषविवर्जितः ।।<br />पुरुषोऽयं स्वतः सिद्धो यथोक्तेनैव वर्त्मना ।। १०६२ ।। </div>
						<div class="verse">असङ्गत्वादकर्तेति नन्वसिद्धोऽयमुच्यते ।।<br />स्वप्न कामस्य दृष्टत्वाद्यत्र काममिति श्रुतेः ।। १०६३ ।। </div>
						<div class="verse">इत्यस्य परिहारार्थं स वा इत्यादिकं वचः ।।<br />पुनः स्वप्नसमारम्भो गतत्वात्किमितीर्यते ।।<br />बुद्धान्तादेर्यथा तद्वन्नातः स्यात्पुनरुक्तता ।। १०६४ ।। </div>
						<div class="verse">निशायां संप्रवृत्तायां संहृताक्षस्य निद्रया ।।<br />अवस्थां तैजसीं भुक्त्वं स्वापो भवति देहिनः ।। १०६५ ।। </div>
						<div class="verse">स आनन्दः परो ज्ञेयः सुखदुःखविवर्जितः ।।<br />सततं सर्वभूतानां तिष्ठत्येष पुरीतति ।। १०६६ ।। </div>
						<div class="verse">तत्र रत्वा यथाकामं कंचित्कालं यदृच्छया ।।<br />तामवस्थां तिरश्चक्र आयियासुस्ततोऽपराम् ।। १०६७ ।। </div>
						<div class="verse">भावनाविग्रहो भूत्वा तत्र स्वप्नरिरंसया ।।<br />उच्चावचानि वस्तूनि भावनातः करोति सः ।। १०६८ ।। </div>
						<div class="verse">गतौ प्राणवियोगः स्याद्यथाकालस्य चेक्षणम् ।।<br />तदसंभाव्यदेशादौ दर्शनात्तन्मृषात्मता ।। १०६९ ।। </div>
						<div class="verse">यावत्स्वप्नेऽस्ति वक्तव्यं प्राक्तदुक्तमशेषतः ।।<br />तस्मान्नाऽऽसङ्गगन्धोऽपि स्वप्ने पुंसोऽस्य विद्यते ।। १०७० ।। </div>
						<div class="verse">असङ्गत्वादसंबन्धो यथेह स्वप्नकर्मभिः ।।<br />जाग्रत्यपि न कर्ताऽयमेतस्मादेव कारणात् ।। १०७१ ।। </div>
						<div class="verse">असज्जाग्रदस्थेयं जाग्रद्रूपत्वकारणात् ।।<br />स्वप्ने जाग्रदवस्थावत्तथाचाऽऽद्यन्तवत्त्वतः ।। १०७२ ।। </div>
						<div class="verse">अज्ञानोत्थमिदं जाग्रज्जडरूपसमन्वयात् ।।<br />तथाऽपेक्षात्मकत्वाच्च मृगतृष्णोदकादिवत् ।। १०७३ ।। </div>
						<div class="verse">निरासङ्गः पुमानेष स्वप्नबुद्धान्तयोरपि ।।<br />संप्रसादे किमङ्गायं यत्र किंचिन्न वीक्ष्यते ।। १०७४ ।। </div>
						<div class="verse">ननु जाग्रदवस्थायां दृष्ट्वैवेत्युच्यते कथम् ।।<br />प्रत्यक्षकर्तृता तत्र यत आत्मन ईक्ष्यते ।। १०७५ ।। </div>
						<div class="verse">नैवं कर्त्रादिसाक्षित्वात्तच्चिदाभासतस्तथा ।।<br />कर्तृत्वमात्मनो बोध उपचाराद्यतस्ततःस ।। १०७६ ।। </div>
						<div class="verse">आत्मनैवायमिति च ध्यायतीवेति च श्रुतेः ।।<br />नाऽऽत्मनः कारकत्वं स्यात्सर्वावस्थातिलङ्घिनः ।। १०७७ ।।</div>
						<div class="verse">वेदात्माऽपि तथाचाऽऽह प्रपन्नाय किरीटिने ।।<br />संसारहेतुनिबिडध्वान्तोच्चिच्छित्सयाऽऽदरात् ।। १०७८ ।।</div>
						<div class="verse">अनादित्वान्निर्गुणत्वात्परमात्माऽयमव्ययः ।।<br />शरीरस्थोऽपि कौन्तेय न करोति न लिप्यते ।। १०७९ ।। </div>
						<div class="verse">स्वप्नबृद्धान्तवाक्याभ्यां मृत्योरासङ्गलक्षणात् ।।<br />विविक्ततैवं यत्नेन निर्णीता प्रत्यागात्मनः ।। १०८० ।। </div>
						<div class="verse">अन्योन्यपरिहारेण स्वप्नजाग्रदवस्थयोः ।।<br />कामकर्मात्मकासङ्गविविक्तत्वमिहोदितम् ।। १०८९ ।। </div>
						<div class="verse">यथोदितार्थ एतस्मिन्दृष्टान्तोऽप्यधुनोच्यते ।। <br />निरासङ्गत्वसिद्ध्यर्थं प्रत्यगात्माख्यवस्तुनः ।। १०८२ ।। </div>
						<div class="verse">स्वातन्त्र्यप्रतिपत्त्यर्थं महानिति विशेषणम् ।।<br />नादेयस्रोतसाऽहार्यो मत्स्यो दृष्टान्त उच्यते ।। १०८३ ।। </div>
						<div class="verse">यथा सिन्धोर्महामत्स्य उभे कूले मिथः पृथक् ।।<br />अनुक्रमेण संचरन्मत्स्योऽन्यः कूलतो मतः ।। १०८४ ।। </div>
						<div class="verse">कूलाभ्या क्रमसंबन्धाद्व्यतिरेकाच्च कूलतः ।।<br />स्रोतोमध्ये द्वयाप्राप्तेरसङ्गोऽयं तिमिर्यथा ।। १०८५ ।। </div>
						<div class="verse">जाग्रत्स्वप्नकुलायाभ्यां क्रमसंबन्धतस्तथा ।।<br />व्यतिरेको द्वयाप्राप्तेरसङ्गोऽयं पुमानपि ।। १०८६ ।।</div>
						<div class="verse">युगपत्स्याद्द्वयोर्भोगो जाग्रत्स्वप्नकुलाययोः ।।<br />भूतमात्राविशेषत्वात्ताभ्यामात्मा न चेत्पृथक् ।। १०८७ ।। </div>
						<div class="verse">संबन्धं कुर्वते केचिदन्यथैव महाधियः ।।<br />महामत्स्यादिवाक्यस्य स यथोक्तस्तथोच्यते ।। १०८८ ।। </div>
						<div class="verse">बाह्यं कर्मास्य बुद्ध्यादिप्रयोगाश्रितमेव हि ।।<br />पुंसः किल ततोऽभ्येत्य भावनाऽऽप्नोति देहिनम् ।। १०८९ ।। </div>
						<div class="verse">तस्या विवेका व्याख्यातो यथोक्तवचसाऽऽत्मनः ।।<br />अविद्या त्वात्मविज्ञानसंश्रितैव न साऽन्यतः ।। १०९० ।। </div>
						<div class="verse">यत्तद्विज्ञानमात्मीयं तद्विकृत्यावतिष्ठते ।।<br />मिथ्याज्ञानग्रहायासावविद्या प्रत्यगात्मनः ।। १०९१ ।।</div>
						<div class="verse">अविद्याविषसंदष्टं तज्ज्ञानं परमात्मनः ।।<br />पारंपर्येण बुद्ध्यादौ स्थूलीभावं निगच्छति ।। १०९२ ।। </div>
						<div class="verse">स्थूलीभूता बहिः सेयं प्रकाशत्वाय कल्पते ।।<br />एवं बहिरविद्येयं निष्क्रामत्यात्मनः पृथक् ।। १०९३ ।। </div>
						<div class="verse">स्वप्ने विवेको व्याख्यातः कर्मणोऽस्याऽऽत्मनोऽधुना ।।<br />अविद्याप्रविवेकोऽयं वक्ष्यतेऽस्यात उत्तरम् ।। १०९४ ।। </div>
						<div class="verse">कर्मणा निर्मितं लोकमात्मा पश्यत्यविद्यया ।।<br />तयोर्विवेकादुभयोः स्वाभाव्यं प्रतिपद्यते ।। १०९५ ।। </div>
						<div class="verse">रूपादिविषयासङ्ग करणैश्चक्षुरादिभिः ।।<br />अनुप्रविश्य भोक्तारं रञ्जयित्वाऽवतिष्ठते ।। १०९६ ।। </div>
						<div class="verse">विज्ञानं पौरुषं शुद्धं तेनाऽऽसङ्गेन दूषितम् ।।<br />तमेवाऽऽसृत्य निर्गम्य बाह्यतो व्यवतिष्ठते ।। १०९७ ।। </div>
						<div class="verse">आसङ्गाविद्ययोरेवमन्योन्याश्रयतोदिता ।।<br />अभावादनयोरात्मा स्वात्मस्थः संप्रसीदति ।। १०९८ ।। </div>
						<div class="verse">प्रसिद्धमेतल्लोकेऽपि यदि रोगादिसंगतिः <br />न भवत्यथ जल्पन्ति स्वस्थोऽयमिति लोकिकाः ।। १०९९ ।।</div>
						<div class="verse">निरासङ्गस्य विदुषस्तस्मान्मुक्तिं प्रतीमहे ।।<br />स्यादन्यतरवैकल्ये न वेत्येतदनिश्चितम् ।। ११०० ।। </div>
						<div class="verse">तद्यथा श्येन इत्यस्माद्यावत्स्त्रीब्राह्मणादिति ।।<br />अविद्याप्रविवेकार्थमेवमेतावदुच्यते ।। ११०१ ।। </div>
						<div class="verse">स्वप्नजाग्रत्यचारेऽस्मिन्नात्मा श्येनः पतन्निव ।।<br />परिश्रान्तः सुषुप्ताख्यं नीडं धावत्यथाऽऽत्मनः ।। ११०२ ।। </div>
						<div class="verse">कर्माविद्याविनिर्मुक्त एतस्मिन्नेव लक्ष्यते ।।<br />सर्वशोकातिगः स्वस्थः स्तिमितः स्वात्मनि स्थितः ।। ११०३ ।। </div>
						<div class="verse">इति व्याचक्षते केचिन्महामस्त्यादिकां श्रुतिम् ।।<br />तन्नयाय्यमथवाऽन्याय्यं यत्नान्न्यायैः परीक्ष्यताम् ।। ११०४ ।। </div>
						<div class="verse">आत्मवस्त्वतिरेकेण नास्ति वस्त्वन्तरं यदि ।।<br />बाह्यान्तःप्रविभागोऽयं किमाश्रित्य प्रकल्प्यते ।। ११०५ ।। </div>
						<div class="verse">विषयेन्द्रियादि यद्वस्तु नाविद्याव्यातिरेकि तत् ।।<br />वस्त्वन्तरस्य सद्भाव ऐकात्म्यं बाध्यते यतः ।। ११०६ ।। </div>
						<div class="verse">आसङ्गस्याऽऽगतिरतो विषयेन्द्रियवर्त्मना ।।<br />न्यायाभावादयुक्तैव नाप्यविद्या तमानयेत् ।। ११०७ ।। </div>
						<div class="verse">मिथ्याज्ञानमृते नान्यत्कार्यं किंचिदपीष्यते ।। <br />अविद्याया यतो नात आसङ्गाद्याहृतिः स्वतः ।। ११०८ ।। </div>
						<div class="verse">आत्माविद्याप्रसिद्ध्यैव ह्याविद्याऽप्यात्मनो यतः ।।<br />न स्वतः परतो वाऽतो वस्तुतः प्रत्यगात्मनि ।। ११०९ ।। </div>
						<div class="verse">निःशेषविक्रियावर्गप्रतिषेधश्रुतेस्तथा ।।<br />आत्मज्ञानं विकृत्याऽऽस्तेऽविद्येत्येतच्च दुर्भणम् ।। १११० ।। </div>
						<div class="verse">प्रत्य़क्चिदाभाविद्याऽतो ह्यविचारितसिद्धिका ।।<br />सिद्धायते प्रतीचीयं प्राक्सम्यग्ज्ञानजन्मनः ।। ११११ ।।</div>
						<div class="verse">जाग्रत्स्वप्नविवेकोऽतो वाक्यार्थप्रतिपत्तये ।।<br />वाक्यार्थप्रतिपत्त्यैव प्रत्यगज्ञाननिहनुतिः ।। १११२ ।। </div>
						<div class="verse">जाग्रत्स्वप्नसुषुप्तेषु संचारोऽयं प्रमान्तरात् ।। <br />सिद्धो यस्मादतस्तस्मिन्वाक्यं स्यादनुवादकम् ।। १११३ ।। </div>
						<div class="verse">क्रमसंचारिणस्तस्य जाग्रत्स्वप्नसुषुप्तिषु ।।<br />ब्रह्मत्वं नान्यतोऽज्ञायि वाक्यं तत्प्रतिपत्तिकृत् ।। १११४ ।। </div>
						<div class="verse">आत्मनो ब्रह्मता साक्षाद्ब्रह्मणोऽप्यात्मता स्वतः ।। <br />तत्त्वमस्यादिवाक्यस्व विषयोऽयमिहोदितः ।। १११५ ।।</div>
						<div class="verse">महामत्स्याख्यदृष्टान्तः स्वप्नजाग्रदवस्थयोः ।।<br />व्याख्यातोऽप्यन्यथा त्वन्ये दृष्टान्ते व्याचचक्षिरे ।। १११६ ।। </div>
						<div class="verse">विज्ञानं प्रस्तुतं तस्मिन्संदेहो नः प्रजायते ।।<br />किमेतद्भौतिकं ज्ञानं भूतेभ्योऽन्यस्य चाऽऽत्मनः ।। १११७ ।। </div>
						<div class="verse">विज्ञानं भौतिकं तावद्भूतसंसर्गजन्मनः ।।<br />यथैव्र बाह्यनयनप्रकाशार्थाभिसंगतेः ।। १११८ ।। </div>
						<div class="verse">विषयज्ञानजन्मैवमात्मनो भूतसंगतेः ।।<br />बुद्धीन्द्रियादिसंसर्गादभिव्यक्तिः समीक्ष्यते ।। १११९ ।।</div>
						<div class="verse">संविज्ज्ञानविशेषस्य तथा सति न किंचन ।।<br />व्यतिरिक्तस्य विज्ञातुर्विज्ञानेऽस्ति प्रयोजनम् ।। ११२० ।। </div>
						<div class="verse">इत्येवं चोदिते कैश्चिदत्र प्रतिविधीयते ।।<br />व्यतिरिक्तो न चेज्ज्ञाता भूतेभ्योऽभ्युपगम्यते ।। ११२१ ।। </div>
						<div class="verse">तुल्यत्वाद्भूतमात्राणां स्वप्नजाग्रदवस्थयोः ।।<br />विज्ञानजन्म युगपत्तदा प्राप्नोति ते ध्रुवम् .. ११२२ ।। </div>
						<div class="verse">क्रमवृत्तेस्तु बोधस्य न बोधो भौतिकस्ततः ।।<br />अन्यस्यैव हि संवित्स्यात्स्वप्नबुद्धान्तनीडतः ।। ११२३ ।।</div>
						<div class="verse">इत्यस्यार्थस्य विज्ञप्त्यै दृष्टान्तोऽत्राभिधीयते ।। <br />क्रमेण संचरन्नद्यां महामत्स्यो यथा बली ।। ११२४ ।। </div>
						<div class="verse">मत्स्याभिसंगतिर्यद्वत्पर्यायेणेह कूलयोः ।।<br />क्रमेण ज्ञातृसंबन्धस्तद्वत्स्वप्नप्रबोधयोः ।। ११२५ ।। </div>
						<div class="verse">व्यापित्वादात्मनोऽप्येवं युगपज्ज्ञातृतेति चेत् ।।<br />भूतमात्रावदित्येवं समानं चोद्यमावयोः ।। ११२६ ।।</div>
						<div class="verse">कस्तर्हि क्रमहेतुः स्याद्देवताहेतुकोऽस्तु सः ।।<br />क्रमेण वृत्तिस्तासं स्यादधिष्ठातृत्वकारणात् ।। ११२७ ।। </div>
						<div class="verse">अत्रापि युगपज्ज्ञानमुक्तयोः पक्षयोर्यथा ।।<br />व्यापित्वाद्देवतानां स्यात्स्वप्नजाग्रदवस्थयोः ।। ११२८ ।। </div>
						<div class="verse">असंभवात्प्रयत्नस्य युगपद्देवतात्मनः ।।<br />नातः स्याद्युगपज्ज्ञानमिति चेन्न तथाऽपि तत् ।। ११२९ ।। </div>
						<div class="verse">प्राहाऽऽत्मपक्षवाद्यत्र सिद्धं नो यत्समीहितम् ।। <br />कुतस्तदिति चेन्मत्तः शृणु सर्वं यथोच्यते ।। ११३० ।। </div>
						<div class="verse">सर्वत्र यौगपद्यं स्याद्विभुत्वाद्देवतात्मनः ।।<br />ऐश्वर्याच्च प्रयत्नोत्थकार्येष्वस्याऽऽत्मनो न तु ।। ११३१ ।। </div>
						<div class="verse">अधिष्ठेयेन्द्रियाणां हि स्वप्नभूमावसंभवात् ।। <br />व्यापारो नास्त्यः स्वप्ने देवतानां मनागपि ।। ११३२ ।। </div>
						<div class="verse">अतो भोक्ता स्वयंसिद्धो यथोक्तेनैव हेतुना ।।<br />प्रयत्नायौगपद्येन स्वप्नजाग्रद्वूयाद्धिरुक् ।। ११३३ ।। </div>
						<div class="verse">आत्मनो भोक्तृतासिद्धिर्ज्ञातृत्वं च प्रसिध्यति ।।<br />व्यापित्वेऽप्यस्य यत्नो य आत्मनः कर्तृतां प्रति ।। ११३४ ।। </div>
						<div class="verse">न संभवत्यसौ यत्नो यौगपद्येन नीडयोः ।।<br />दृष्टत्वात्परिपाठ्या स्यात्तस्माद्वृत्तिरिति स्थितम् ।। ११३५ ।। </div>
						<div class="verse">अयौगपद्यदर्शित्वमात्मास्तित्वेऽनुमेष्यते ।।<br />तथा तद्व्तिरिक्तत्वे जाग्रकत्स्वप्नकुलायतः ।। ११३६ ।। </div>
						<div class="verse">न च स्वप्नविनिर्माणे देवताव्यापृतिर्भवेत् ।।<br />यथास्वं स्थानमायान्ति ता मृतिस्वपयोर्यतः ।। ११३७ ।।</div>
						<div class="verse">मतं यथा मृतौ देवास्त्यक्त्वा स्वं स्वमनुग्रहम् ।।<br />देहारम्भे पुनर्देवा यथास्वं कुर्वते क्रियाम् ।। ११३८ ।। </div>
						<div class="verse">तद्वत्सुषुप्सोरुत्क्रम्य देवताः स्वाधिकारतः ।। <br />स्वप्नसर्गे पुनस्ताः स्वमधिकारं प्रकुर्वते ।। ११३९ ।। </div>
						<div class="verse">इत्येवं चोदितेऽथात्र परिहारोऽभिधीयते ।।<br />लिङ्गकार्यानभिव्यक्तेर्नालं कार्यय देवताः ।। ११४० ।। </div>
						<div class="verse">कारणान्यसमर्थानि यथा देहमृते मृतौ ।।<br />स्वकार्यस्याभिनिष्पत्तौ तथा स्वप्नेऽपि देवताः ।। ११४१ ।। </div>
						<div class="verse">करणान्यनपाश्रित्य नालं स्वाधिकृतिं प्रति ।। <br />स्वप्ने च करणाभावः श्रुत्यैव प्रतिपादितः ।। ११४२ ।। </div>
						<div class="verse">यत एवमतः स्वप्ने नाऽऽशह्का देवताः प्रति।।<br />अधिकारो यतस्तासामात्मनो देहसंगतौ ।। ११४३ ।। </div>
						<div class="verse">मुक्त्वैव देहसंबन्धं स्वप्नोऽयं प्रत्यगात्मनः ।।<br />बहिष्कुलायवचनादेतच्चाध्यवसीयते ।। ११४४ ।। </div>
						<div class="verse">नातो भौतिकमेतत्स्यान्नापि स्याद्देवताकृतम् ।।<br />चैतन्यं स्वप्नगं स्वार्थं शरीरद्वयवर्जनात् ।। ११४५ ।। </div>
						<div class="verse">निरनुग्रहं निष्करणं वासनोपाधिमात्रकम् ।।<br />स्वप्नदर्शनमेत्स्यात्प्रत्यग्धीवस्तुसंश्रयम् ।। ११४६ ।। </div>
						<div class="verse">पृथक्त्वे वाऽपृथक्त्वे वा भूतेभ्यो देवतात्मनः ।। <br />किमर्थं देवताशङ्का क्रियते हिरुगात्मनः ।। ११४७ ।। </div>
						<div class="verse">मत्स्यदृष्टान्तवचस एतावत्फलमिष्यते ।।<br />मृत्युरूपमिदं सर्वं कार्यं च करणानि च ।। ११४८ ।। </div>
						<div class="verse">ताभ्यं विलक्षणस्त्वात्मा स्वप्ने योऽयं प्रपश्चितः ।।<br />स्थूलसूक्ष्मशरीराभ्यां केवलश्चेतनोऽक्रियः ।। ११४९ ।। </div>
						<div class="verse">तथैव कामकर्मभ्यामत्यन्तं स्याद्विलक्षणः ।।<br />प्रयोजकाभ्यां देहस्य तथैव करणस्य च ।। ११५० ।। </div>
						<div class="verse">अविद्याकृतमेवातः संसारित्वं न तु स्वतः ।।<br />अतोऽविद्यासमुच्छित्तौ मुक्तिः स्यात्परमात्मनः ।। ११५१ ।। </div>
						<div class="verse">इत्युक्तः पूर्ववाक्येन समुदायार्ध ईदृशः ।।<br />पौर्वापर्यं समीक्ष्याऽऽत्मा निष्क्रियः केवलोऽद्वयः ।। ११५२ ।। </div>
						<div class="verse">अपास्तकार्यकरणकर्मासङ्गो न तु क्वचित् ।।<br />आत्मोपपादितः साक्षाद्वचस्येकत्र यत्नतः ।। ११५३ ।। </div>
						<div class="verse">सासङ्गश्च समृत्युश्च सकार्यकरणस्तस्था ।।<br />अविद्यया यतो बोध आत्माऽयमुपलक्ष्यते ।। ११५४ ।। </div>
						<div class="verse">स्वप्ने तु वासनाकामसंय़ुक्तो मृत्युवर्जितः ।।<br />संप्रसादे प्रसन्नश्च तथाऽसङ्गोऽपि वीक्ष्यते ।। ११५५ ।। </div>
						<div class="verse">तद्वा अस्यैतदित्यत्र यथोक्तं रूपमात्मनः ।।<br />वक्ष्यमाणमतस्तस्य दृष्टान्तोऽयमिहोच्यते ।। ११५६ ।। </div>
						<div class="verse">स्वतो बुद्धं च शुद्धं च मुक्तं रूपमिहाऽऽत्मनः ।।<br />एकवाक्योपसंहारे न पुञ्जीकृत्य दर्शितम् ।। ११५७ ।। </div>
						<div class="verse">तद्यथा श्येन इत्युक्त्या तद्दृष्टान्तप्रदर्शनात् ।।<br />शुद्धबुद्धादिकं रूपमात्मनः संप्रदर्श्यते ।। ११५८ ।। </div>
						<div class="verse">स्वप्नबुद्धान्तयोर्वेह दृष्टान्तः संप्रदर्शितः ।।<br />संप्रसादस्य दृष्टान्तः श्येनेनाथाधुनोच्यते ।। ११५९ ।। </div>
						<div class="verse">श्येनः शशादो विज्ञेयो बृहत्कायश्च रोहितः ।।<br />क्षिप्रः श्येनः सुपर्णस्तु बलवानल्पविग्रहः ।। ११६० ।। </div>
						<div class="verse">श्येनः श्रान्तो यथाऽऽकाशे भक्ष्यहेतोः परिभ्रमन् ।।<br />पक्षौ वितत्य नीडं स्वमेनि हि श्रमहानये ।। ११६१ ।।</div>
						<div class="verse">यथा तथाऽयमप्यात्मा जाग्रत्स्वप्नौ परिभ्रमन् ।।<br />श्रान्तस्तच्छ्रमहानार्थं ब्रह्मनीडं प्रपद्यते ।। ११६२ ।। </div>
						<div class="verse">अन्ताय धावतीत्युक्तं तस्यान्तस्य विशेषणम् ।।<br />यत्र सुप्तो न कमिति जाग्रत्स्वप्ननिषेधकृत् ।। ११६३ ।। </div>
						<div class="verse">सुप्तस्तिसृष्ववस्थासु सामान्येन यतस्ततः ।।<br />विशिनष्ट्यात्मनः स्वापं यत्र सुप्तगिरा स्फुटम् ।। ११६४ ।। </div>
						<div class="verse">न कंचनेति कामो यः स्वप्नजाग्रदवस्थायोः ।।<br />निषिध्यते सुषुप्तेऽसौ तथा स्वप्नोऽपि यस्तयोः ।। ११६५ ।। </div>
						<div class="verse">स्वप्ने वा कामविरहाद्यथोक्तेनैव वर्त्मना ।।<br />जाग्रत्कामनिषेधोऽतस्तत्र कामादिसंभवात् ।। ११६६ ।। </div>
						<div class="verse">एकैकस्यामवस्थायां जाग्रत्स्वप्नसुषुप्तिभिः ।।<br />यदि वा विद्यते भेदः कंचनेति च लिङ्गतः ।। ११६७ ।। </div>
						<div class="verse">त्रय आवसथा इति तथा च श्रुतिशासनम् ।।<br />जाग्रत्स्वप्नसुषुप्तानां त्रैविध्यप्रतिपादकम् ।। ११६८ ।।</div>
						<div class="verse">तत्र त्रयाणां स्थानानां जाग्रत्स्वप्ननिषेधनम् ।।<br />न कंचनेति वाक्येन तयोरेव ग्रहः श्रुतेः ।। ११६९ ।। </div>
						<div class="verse">स्वप्नं न कंचनेत्युक्त्या सर्वस्वप्ननिषेधनम् ।।<br />इति प्रबोधस्वप्नाभ्यां विविक्तं स्थानमुच्यते ।। ११७० ।। </div>
						<div class="verse">जाग्रत्स्वप्नात्मकौ पक्षौ वितत्याऽऽत्माऽऽत्ममोहवान् ।।<br />भुक्त्वा भोगानथ श्रान्तः पक्षौ संहृत्य चाऽऽत्मनि ।। ११७१ ।। </div>
						<div class="verse">अविद्यायामवस्थानं तदुद्भूतस्य वस्तुनः ।।<br />संहत्यपक्षोपमया श्रुत्येह प्रतिपाद्यते ।। ११७२ ।। </div>
						<div class="verse">संलयायेति यच्छुद्धं रूपं स्यात्प्रत्यगात्मनः ।।<br />प्रत्यक्चिदाभ आगत्य ध्रियते प्रत्यगात्मने ।। ११७३ ।। </div>
						<div class="verse">बुद्ध्यादिकार्यसंहारे प्रत्यक्चैतन्यरूपिणः ।।<br />चिद्बिम्बस्यापि संहारो जलार्कप्रविलापवत् ।। ११७४ ।। </div>
						<div class="verse">अविद्यावान्पुरा योऽभूदविद्याकार्यगश्चितिः ।।<br />अविद्यया विभागोऽस्य चिद्बिम्बस्योपजायते ।। ११७५ ।। </div>
						<div class="verse">प्रत्याख्यातैव साऽविद्या सकार्या सर्वदाऽऽत्मना ।।<br />प्रत्याचष्टे तु नाविद्या निरात्मत्वाच्चिदात्प्रनः ।। ११७६ ।। </div>
						<div class="verse">अविद्यातज्जकार्याभ्यामात्माऽन्यानवशेषतः ।।<br />संबध्यते स्वतोऽसङ्ग आत्मत्वादेव कारणात् ।। ११७७ ।। </div>
						<div class="verse">अविद्या यच्च तत्कार्यमात्मानं स्वात्मसिद्धये ।। <br />संबिभत्सत्यनात्मत्वादात्मा तन्नानुमन्यते ।। ११७८ ।। </div>
						<div class="verse">निःसङ्गस्य ससङ्गेन कूटस्थस्य निरात्मना ।।<br />आत्मनोऽनात्मना योगो वास्तवो नोपपद्यते ।। ११७९ ।। </div>
						<div class="verse">प्रत्याख्याताऽऽत्मनैवेयं प्रत्यगात्मानमेकलम् ।।<br />अविद्याऽऽलिङ्गते वह्निं घृतपिण्ड इवोल्बणम् ।। ११८० ।। </div>
						<div class="verse">अविचारितसंसिद्धा संगतिः परमात्मनः ।।<br />अविद्यातज्जकार्याभ्यामेवमेवेति गम्यताम् ।। ११८१ ।। </div>
						<div class="verse">एवं सत्यस्य बाधः स्यात्परमार्थात्मसंश्रयात् ।।<br />संसारानर्थसंबन्धहेतोरात्मप्रमाणतः ।। ११८२ ।। </div>
						<div class="verse">प्रत्यग्धीमात्रतः प्रत्यङ्ङद्वयत्वविशेषणः ।।<br />निःसंबन्धात्मसंबन्धादनात्मा त्वात्मवन्न सन् ।। ११८३ ।। </div>
						<div class="verse">समस्तव्यस्ततामेवं सति व्याचक्षतेऽत्र ये ।।<br />कर्षन्ति नासिकाग्रेण कर्णमूलं सुखेन ते ।। ११८४ ।। </div>
						<div class="verse">आत्मवस्त्वतिरेकेण नान्यद्वस्त्वस्ति मानतः ।।<br />तन्मानमिति चेन्मैवं यसस्तत्प्राक्प्रबोधतः ।। ११८५ ।। </div>
						<div class="verse">अस्तु वस्त्वन्तरं चान्यत्तस्याप्यात्माभिसंगतौ ।।<br />को हेतुरिति वक्तव्यं नाविद्याऽकारकत्वतः ।। ११८६ ।। </div>
						<div class="verse">समस्तव्यस्तताव्याख्या तस्मादन्धपरंपरा ।।<br />वैश्वानरवरादेव न तु न्यायानुसारतः ।। ११८७ ।। </div>
						<div class="verse">अस्य हि द्वैतविषये विज्ञानं भानुरश्मिवत् ।।<br />विकीर्णं बोधदेशीयं समन्तात्प्रथते दृशेः ।। ११८८ ।। </div>
						<div class="verse">तत्र कर्मप्रसूतोऽयं कामः सर्वप्रवृत्तिकृत् ।।<br />जाता कर्मण एवेयं भावनाऽस्यान्तरात्मनः ।। ११८९ ।। </div>
						<div class="verse">यथालक्षणया कर्म कृतं भावनयाऽऽत्मना ।।<br />फलं तादृग्विधं दातुमेकी भवति साऽऽत्मनः ।। ११९० ।। </div>
						<div class="verse">तयाऽनुराञ्जित इव ह्यात्मा कामान्परीप्सति ।।<br />वासनालक्षणः कामः स्वप्नसर्गाय जायते ।। ११९१ ।।</div>
						<div class="verse">सुखादिफलभोगाय स्वप्नः क्षुद्रस्य कर्मणः ।।<br />परिच्छेदेन निर्मातृज्ञानं च प्रत्यगात्मनः ।। ११९२ ।। </div>
						<div class="verse">विज्ञानानुविधायी हि विकारः कर्मणो यतः ।।<br />विज्ञानं विपरीतार्थदर्शनं चेह भण्यते ।। ११९३ ।। </div>
						<div class="verse">साऽविद्या सति बाह्येऽर्थे द्रष्टव्येऽलं न चासति ।।<br />कामः स एव बोधेऽस्य विज्ञानात्मन इष्यते ।। ११९४ ।। </div>
						<div class="verse">प्रयोक्त्री भावना तत्र कर्म त्वस्य विकारकृत् ।।<br />विपरीतग्रहाय स्यादन्यथेति विनिश्चितिः ।। ११९५ ।। </div>
						<div class="verse">कामेहाभावनाज्ञानपदार्थानां यथाक्रमम् ।।<br />परस्परव्यपेक्षत्वादेवं स्यादेकवाक्यता ।। ११९६ ।। </div>
						<div class="verse">तत्र भावनयैवाऽऽत्मा कामान्कामयते तथा ।।<br />विद्यया वीक्षते चार्थानविद्योत्थापितानिह ।। ११९७ ।। </div>
						<div class="verse">संप्रसादे तु बाह्यस्य वस्तुनोऽसंभवादिदम् ।।<br />कर्म निस्पन्दमेवाऽऽस्ते भावनाऽपि च शाम्यति ।। ११९८ ।। </div>
						<div class="verse">प्रयोज्यविरहात्कर्मकार्यस्यासंभवात्तथा ।। ११९९ ।। <br />विद्याऽपि विपरीतस्य प्रविभक्तस्य वस्तुनः ।।<br />अभावादविशेषात्मज्ञानोऽयं व्यवतिष्ठते ।। १२०० ।।</div>
						<div class="verse">दाह्याभावाद्याथा वह्निः स्वात्मन्येवोपशाम्यति ।। <br />कर्मण्यस्तमिते तद्वत्प्रत्यङ्ङास्ते स्वभावतः ।। १२०१ ।। </div>
						<div class="verse">एवं कृत्वेदमत्राऽऽह श्रुतिः कामं न कंचन ।।<br />कामकर्मादिनिर्मुक्तं सुषुप्ते रूपमात्मनः ।। १२०२ ।। </div>
						<div class="verse">इत्येवं श्येनदृष्टान्तः कैश्चिद्व्याख्यायि सादरैः ।।<br />तत्र युक्तमयुक्तं वा श्रुतिवाक्यानुसारतः ।। १२०३ ।। </div>
						<div class="verse">न्यायैर्जगति संंसिद्धैः स्वयमेव विचार्यताम् ।।<br />अपक्षपातपतितैर्विद्वद्भिर्वस्तुसिद्धये ।। १२०४ ।। </div>
						<div class="verse">एतदस्य स्वतो रूपं यदत्रोपप्रदर्शितम् ।।<br />अविद्याकामकर्मादिविविक्तं यत्सुषुप्तगम् ।। १२०५ ।। </div>
						<div class="verse">इतोऽन्यथा तु यद्रूपं जाग्रत्स्वप्नस्वलक्षणम् ।।<br />तदस्य परतो ज्ञेयमात्माज्ञानैकहेतुकम् ।। १२०६ ।। </div>
						<div class="verse">यद्धेतुकमिदं रूपं साऽविद्याऽनर्थकारिणी ।।<br />सा स्वतः परतो वाऽस्येत्येतदत्राधुनोच्यते ।। १२०७ ।। </div>
						<div class="verse">न त्वागन्तुरविद्येयमनिर्मोक्षप्रसङ्गतः ।।<br />आत्मस्वभावोऽविद्येयं न वेत्येतद्विचार्यते ।। १२०८ ।। </div>
						<div class="verse">अविद्याकामकर्मादिप्रविविक्तमिहाऽऽत्मनः ।।<br />रूपं पूर्वमुपन्यस्तं तस्य साक्षाच्चिकीर्पया ।। १२०९ ।। </div>
						<div class="verse">अविद्यायाश्च यत्कार्यं तच्च वाच्यमशेषतः ।।<br />इत्याविष्कृतिसिद्ध्यर्थं परो ग्रन्थोऽवतार्यते ।। १२१० ।। </div>
						<div class="verse">नाड्यायत्ता यतोऽविद्याकार्यदृष्टिरतः परम् ।।<br />नाडीनां स्यादुपन्यासस्ता वा अस्येतिवाक्यतः ।। १२११ ।। </div>
						<div class="verse">यद्वा मृषात्वसिद्ध्यर्थं नाड्युपन्यास इष्यते ।।<br />अत्यन्ततनुतो ह्यन्तर्विन्ध्यादेरीक्षणं कुतः ।। १२१२ ।। </div>
						<div class="verse">अविद्याकार्यमेतच्चेदविद्यावन्मृषेष्यते ।।<br />अतो मृषात्वसिद्ध्यर्थं तनुनाडीपरिग्रहः ।। १२१३ ।। </div>
						<div class="verse">ता वा अस्य हिता नाम नाड्यः सूक्ष्मा हृदि स्थिताः ।।<br />अपकर्षेतरौ याभिः कार्यस्याऽऽत्मा समीक्षते ।। १२१४ ।। </div>
						<div class="verse">सहस्रतमभागेन केशस्य परिणाहतः ।।<br />नाड्योऽणिम्ना समानास्ता नानान्नरससंभृताः ।। १२१५ ।। </div>
						<div class="verse">तास्वन्नरसपूर्णासु स आत्माऽविद्ययाऽऽत्मनः ।।<br />रक्तपीतादिरूपत्वं मन्यते स्वप्नमध्यगः ।। १२१६ ।। </div>
						<div class="verse">रसवर्णानुरोधेन रक्तपीतादिरूपताम् ।।<br />प्रतीचो भोगसिद्ध्यर्थं देवतैति मृषात्मिकाम् ।। १२१७ ।। </div>
						<div class="verse">बौद्धविज्ञानविक्षेपसंहारकथनाय तु ।।<br />चतुर्थे नाड्युपन्यासो विज्ञानात्मविशुद्धये ।। १२१८ ।। </div>
						<div class="verse">देवतान्नरसाणुत्वज्ञानाय च पुनर्ग्रहः ।।<br />षष्ठादौ सूक्ष्मनाडीनां तद्दूाराऽऽत्मावबुद्धये ।। १२१९ ।।</div>
						<div class="verse">भोक्तुः स्वरूपविज्ञप्त्या इह नाडीपरिग्रहः ।।<br />क्रियते कामकर्मादिविवेकस्य विवक्षया ।। १२२० ।। </div>
						<div class="verse">न विज्ञानात्मनो रूपं चैतन्यादन्यदिष्यते ।।<br />स्वात्माविद्यैकहेत्वेव तस्य रूपान्तरं यतः ।। १२२१ ।। </div>
						<div class="verse">विज्ञानपुरुषाणां हि सर्वेषामेकरूपता ।।<br />चैतन्यात्मतया ज्ञेया तदवोधात्तु भिन्नता ।। १२२२ ।। </div>
						<div class="verse">अध्यात्मादिविभागोऽयं न स्वतः प्रत्यगात्मनः ।।<br />तदबोधैकहेतुत्वादप्राप्तैकात्म्यवस्तुकः ।। १२२३ ।। </div>
						<div class="verse">लिङ्गमेव ततो रूपमात्माविद्यैकहेतुकम् ।।<br />कर्मोत्था भावना याश्च रूपं ता अपि लिङ्गवत् ।। १२२४ ।। </div>
						<div class="verse">लिङ्गं चाप्यतिसूक्ष्मं तन्नाडीमध्यगतिक्षमम् ।।<br />स्वामिकर्मवशात्तच्च रूपं गृह्णाति दैवतम् ।। १२२५ ।। <//p>
						<div class="verse">भोगमात्रप्रसिद्ध्यर्थं चैतन्याभासमात्रतः ।। <br />नानात्मरूपमात्माऽयं किंचिदन्यदपेक्षते ।। १२२६ ।। </div>
						<div class="verse">विज्ञानपुरुषः सोऽयमधिदैवादिवासनः ।।<br />लिङ्गदेहानुरोधी सल्लिङ्गे कर्त्रादिविक्रियाम् ।।<br />अविद्योपहतात्मा सन्नात्मत्वेनाभिमन्यते ।। १२२७ ।। </div>
						<div class="verse">लिङ्गस्य विक्रिया याऽपि सा रसानुविधायिनी ।। १२२८ ।। <br />अधिदैवादिदेहस्य रसहेतुः स्थितिर्यतः ।।<br />एताभिर्वा इति तथा तेनैता इति च श्रुतिः ।। १२२९ ।। </div>
						<div class="verse">रसोऽपि चायं जग्धान्नपरिणाममपेक्षते ।। <br />यतोऽतो वातपित्तादीन्धातून्सोऽप्यनुरुध्यते ।। १२३० ।। </div>
						<div class="verse">धातुरूपानुरोधी सत्रसो रक्तादिमेत्यथ ।।<br />तं वर्णं देवतादेहो यथोक्तमनुरुध्यते ।। १२३१ ।। </div>
						<div class="verse">आत्मनोऽविक्रियस्यैव लिङ्गे स्वभासवर्त्मना ।। <br />दर्शनं शुक्लपीतादेर्जायते कर्मणो वशात् ।। १२३२ ।। </div>
						<div class="verse">आत्मन्येष यतः सर्वस्तदविद्यैकहेतुकः ।।<br />अध्यात्मादिप्रपञ्चो हि शुक्तिकारजतादिवत् ।। १२३३ ।। </div>
						<div class="verse">स्त्यानृतविभागोऽयं तथाऽप्यनृतवस्तुनि ।।<br />जाग्रद्भूमौ प्रसिद्धोऽस्य लोके स्वप्ने यथा तथा ।। १२३४ ।। </div>
						<div class="verse">चित्स्वभावातिरेकेण नाविद्यादेः प्रसिध्यति ।।<br />सत्यत्वमिव मानेन मिथ्यात्वमपि वस्तुनः ।। १२३५ ।। </div>
						<div class="verse">चिन्मात्रतैव तेनास्य कार्यकारणवस्तुनः ।।<br />श्रुत्येहोच्चैः प्रत्यपादि तत्त्वमस्यादिरूपया ।। १२३६ ।। </div>
						<div class="verse">मिथ्याभावनमात्राधेर्निरस्तविकृतेरिह ।।<br />प्रतीचो दर्शनं स्वप्ने श्रुत्या मिथ्येति वर्ण्यते ।। १२३७ ।। </div>
						<div class="verse">शुक्लं स्यात्कफभूयस्त्वे वातपित्तसमागमात् ।।<br />नीलं कृष्णं च वातस्य परिणामं प्रचक्षते ।। १२३८ ।। </div>
						<div class="verse">पिङ्गलं पित्तबाहुल्याद्धरितो मन्दपित्तकः ।।<br />इति वैषम्यतो वर्णो धातुसाम्येऽतिलोहितः ।। १२३९ ।। </div>
						<div class="verse">इत्येवमादि बहुधा परिणामं प्रचक्षते ।।<br />चिकित्साशास्रतत्त्वज्ञा जग्धस्यान्नस्य नाडिगम् ।। १२४० ।। </div>
						<div class="verse">अथैतस्मिन्नन्नरसपरिणामे यथोदिते ।। <br />प्रत्यङ्भोहस्य यत्कार्यमधुना तत्प्रपञ्च्यते ।। १२४१ ।।</div>
						<div class="verse">जगदात्मनिनिर्माय साधिभूताधिदैवतम् ।।<br />शुक्लाद्याकृतिनाडीस्थमात्मा पश्यत्यविद्यया ।। १२४२ ।। </div>
						<div class="verse">अविद्यायाः परा काष्ठाऽथेदानीमुच्यते स्फुटम् ।।<br />तत्कार्यतारतम्येन साऽविद्या भिद्यते यतः ।। १२४३ ।। </div>
						<div class="verse">लिङ्गादिकार्यभेदेन साऽविद्या भिद्यते सदा ।।<br />स्वस्त्वविद्याभेदोऽत्र मनागपि न विद्यते ।। १२४४ ।। </div>
						<div class="verse">तल्लिङ्गं वासनानीडं सूक्ष्यं स्वच्छस्वभावकम् ।।<br />नाडीगतरसोपाधिससंर्गात्स्फटिकादिवत् ।। १२४५ ।।</div>
						<div class="verse">धर्मादिप्रेरकोद्भूतरथस्त्रीहस्तिलक्षण <br />नानाकृतिरसाद्यात्म ह्यात्मनोऽलुप्तचक्षुषः ।।<br />प्रथते पुरतोऽविद्यामात्रतत्त्वं विनश्वरम् ।। १२४६ ।। </div>
						<div class="verse">एवं तावदविद्यैकनीडानामुदितो विधिः ।।<br />भावनानां विनिष्पत्तौ बोधे स्वप्नेऽथ भण्यते ।। १२४७ ।। </div>
						<div class="verse">अथ यत्राऽऽत्ममोहोत्थं घ्नन्तीवैनमितीक्षणम् ।।<br />जिनन्तीवैनमिति च मृषैवमभिमन्यते ।। १२४८ ।। </div>
						<div class="verse">नास्त्यत्र हन्ता जेता वा किंत्वज्ञानोत्थमेव तत् ।।<br />वासनाविष्टविज्ञानो हननाद्यभिमन्यते ।। १२४९ ।। </div>
						<div class="verse">अधर्मादिप्रकर्षोत्थ गर्तादिपतनादिकम् ।। १२५० ।।<br />प्रतीचो दर्शनं स्वप्ने मूढस्येहोपजायते ।। <br />मिथ्यात्वकारणं प्राह यदेवेति श्रुतिः स्वयम् ।। १२५१ ।। </div>
						<div class="verse">जाग्रद्विषय एवायं यदैक्षिष्ट पुराऽप्यसत् ।।<br />तदत्र स्वप्नेऽसंभाव्यं मन्यतेऽविद्ययैव सः ।।<br />नाविद्या नापि तत्कार्यं यस्मादात्मसमीक्षणे ।। १२५२ ।। </div>
						<div class="verse">भयं त्वेकान्ततोऽविद्याकार्यमाहुर्विपश्चितः ।। <br />यतो विज्ञाततत्त्वानां भीतिर्नास्ति कुतश्चन ।। १२५३ ।। </div>
						<div class="verse">एतदुक्तं भवत्यत्र पूर्वोपात्तस्य कर्मणः ।।<br />फलं प्रबोधे यद्भुक्तं तच्छेषो भावनोच्यते ।। १२५४ ।। </div>
						<div class="verse">यदि नामावसितार्था फलं दत्त्वेह भावना ।।<br />पुंभोगसमये कर्म प्रयुङ्के सा पुनर्नवम् ।। १२५५ ।। </div>
						<div class="verse">उत्त्पत्तिभोगयोरेवं भावना कर्मणः सदा ।।<br />प्रयोक्त्री भावनैवाऽऽत्मकर्तृभोक्तृत्वयोर्मृषा ।। १२५६ ।। </div>
						<div class="verse">एवं सति प्रबोधे यद्भुक्तं प्राक्कर्मणः फलम् ।।<br />तस्यानुवासना धीस्था भावनेत्यभिधीयते ।। १२५७ ।। </div>
						<div class="verse">आत्मचैतन्यबिम्बेन बिम्बिता धीर्यथा तथा ।।<br />कर्मोत्थफलबिम्बेन बिम्बितेयं मतिः सदा ।। १२५८ ।। </div>
						<div class="verse">अविद्याग्रथितः सोऽयं परमात्माऽशरीरतः ।।<br />कर्ता भोक्तेव चाऽऽभाति स्वप्नजाग्रदवस्थयोः ।। १२५९ ।। </div>
						<div class="verse">न चाविद्यातिरेकेण कौटस्थ्यात्प्रत्यागात्मनः ।।<br />हेतुमन्यं प्रपश्यामः कर्तृत्वादिप्रसिद्धये ।। १२६० ।। </div>
						<div class="verse">रजोधूमतुषाराभ्रनीहाराद्यन्वितं वियत् ।।<br />संभाव्यते यथा मूढौरात्मैवं कर्तृतादिभिः ।। १२६१ ।। </div>
						<div class="verse">धर्मधर्म्यभिसंबन्धा नेक्ष्यन्ते मानतो यथा ।। <br />वियत्येवं न वीक्ष्यन्ते प्रत्यग्दृष्ट्या यथोदिताः ।। १२६२ ।। </div>
						<div class="verse">चैतन्याभाससंमोहं भावनेयं समाश्रिता ।।<br />सत्य आत्मनि कूटस्थ आश्रिता इति भण्यते ।। १२६३ ।। </div>
						<div class="verse">स्वामिन्येव यतः सर्वं समवैति क्रियाफलम् ।।<br />ममाहमितिहेतूत्थं स्वामित्वं चाप्यबोधजम् ।। १२६४ ।। </div>
						<div class="verse">देशकालादिहीनस्य ह्यनवच्छिन्नवस्तुनः ।।<br />अहं ममेत्यवच्छेदो नाऽऽत्माविद्यामृते यतः ।। १२६५ ।। </div>
						<div class="verse">वासनैकाधिकरणाश्चिदाभासोऽभिधीयते ।।<br />भावनारञ्जितज्ञानो भवतीति न निर्द्वयः ।। १२६६ ।। </div>
						<div class="verse">भावनारञ्जितमतिसाक्षित्वादात्मवस्तुनः ।।<br />भावनाश्रयवद्भाति प्रत्यङ्जडधियामतः ।। १२६७ ।। </div>
						<div class="verse">बहुनाऽत्र किमुक्तेन यदेवायं समीक्षते ।। १२६८ ।। <br />बोधे हस्त्यादिकं स्वप्ने तदेवाविद्ययाऽऽत्मनि ।। <br />संभावयति मिथ्यैव नभो नीलं यथा तथा ।। १२६९ ।। </div>
						<div class="verse">कार्यमेतदविद्यायाः प्रोद्भूतायाः प्रदर्शितम् ।।<br />अथापकृष्यमाणायाः कार्यतः कार्यमुच्य़ते ।। १२७० ।। </div>
						<div class="verse">देवादिविषयोद्भूतवासनाऽस्य यदा तदा ।।<br />जाग्रद्भूमावथ स्वप्ने जायते सैव भावना ।।<br />देवो राजेव चास्मीति स्वप्नकर्मवशाद्विभोः ।। १२७१ ।। </div>
						<div class="verse">ध्वस्तात्ममोहतत्कार्यः स्यात्प्रबोधे यदा तदा ।।<br />सर्वमस्म्यहमेवेदमिति स्वप्नेऽभिमन्यते ।। १२७२ ।।</div>
						<div class="verse">अहमेवेति चिन्मात्रमात्मनोऽत्रावधार्यते ।।<br />इदंशब्देन चाविद्याकार्यमत्र विवक्षितम् ।। १२७३ ।। </div>
						<div class="verse">अविद्यायाः समुच्छित्तावलमेवमिदं वचः ।।<br />सर्वः कृत्स्नोऽहमस्मीति तदैतदुपपद्यते ।। १२७४ ।। </div>
						<div class="verse">एषोऽस्य परमः पूर्णः कृत्स्नो लोकस्तु विद्यया ।।<br />इतोऽपरे तु ये लोकास्तेऽस्याविद्याप्रकल्पिताः ।। १२७६ ।। </div>
						<div class="verse">घ्नन्तीवाविद्यया यद्वन्मन्यते स्वप्नभूमिगः ।।<br />देवो राजेव चास्मीति मोहादेवं क्रियाफलम् ।। १२७७ ।। </div>
						<div class="verse">अहमेवेति न स्वप्नः साक्षादत्राऽऽत्मवस्तुनः ।।<br />बोधेऽविद्यासहायत्वमिह त्वात्मैव निर्द्वयः ।। १२७८ ।। </div>
						<div class="verse">य़ावत्किंचिदविद्योत्थमिदमा तदनूद्यते ।।<br />यथाव्याख्यातमैकात्म्यमहमित्यभिधीयते ।। १२७९ ।। </div>
						<div class="verse">शरीरान्तमिन्दं रूपं साधिभूताधिदैवतम् ।।<br />प्रतीच्यविद्ययाऽध्यस्तमहमैतद्विशेष्यते ।। १२८० ।। </div>
						<div class="verse">अन्वयव्यतिरेकाभ्यां यथोक्ताभ्यां पदार्थयोः ।। <br />विज्ञातयोरिदं वाक्यमहमेवेदमित्यतः ।। १२८१ ।। </div>
						<div class="verse">बाध्यबाधकयोरेवं ज्ञातयोरुक्तवर्त्मना ।।<br />प्रतीचि जायते ज्ञानं वाक्यादज्ञानहानिकृत् ।। १२८२ ।। </div>
						<div class="verse">ज्ञानाद्ध्वस्ते हि तमसि ध्वस्ते द्वैते सहेतुके ।।<br />सर्वः कृत्स्नो भवेदात्मा मनोवाचामगोचरः ।। १२८३ ।। </div>
						<div class="verse">स एष पर उत्कर्षो विद्यायाः संप्रदर्शितः ।। <br />संप्रसाद इदं सर्वमात्मनैवावशिष्यते ।। १२८४ ।। </div>
						<div class="verse">एक आत्मेति तद्वद्धीः स्वप्नजाग्रदवस्थयोः ।। १२८५ ।। <br />अविचारितसंसिद्धिस्तथैवानात्मधीरपि ।।<br />व्यभिचारस्वभावोक्ता प्रत्यगात्मैकसाक्षिका ।। १२८६ ।। </div>
						<div class="verse">व्यभिचारिमतिष्वेवं बुद्धिरव्यभिचारिणी ।।<br />व्यभिचारित्वसंसिद्धिहेतुरैकात्म्यनिष्ठिता ।। १२८७ ।। </div>
						<div class="verse">सत्यामपि त्वविद्यायां प्रमाणानुगमात्पुरा ।।<br />वास्तवं वृत्तमीदृङ्नः सिद्धं ह्यनुभवाश्रयम् ।। १२८८ ।।</div>
						<div class="verse">अविद्याविद्ययो रूपं कार्यं चापि समासतः ।।<br />व्याख्यातमेवं मानानां प्राक्सूतेरनुभूतितः ।। १२८९ ।। </div>
						<div class="verse">अनात्मवस्तुमानानां प्रागनात्माभिसंगतेः ।। <br />स्वतः सिद्धात्ममेयोत्थरूपतैव प्रतीयते ।। १२९० ।। </div>
						<div class="verse">चिद्रूपैरेव तैः सद्भिरनात्मार्थोऽपि शक्यते ।।<br />प्रमातुं तदृतेऽनात्मा ह्यन्धकारप्रनृत्तवत् ।। १२९१ ।। </div>
						<div class="verse">अनात्माऽपि विनाऽऽत्मानं नैवानात्मायते यतः ।।<br />अवस्तुत्वान्निरात्मत्वाद्वान्ध्यासूनुनृशृङ्गवत् ।। १२९२ ।। </div>
						<div class="verse">जाग्रत्स्वप्नसुषुप्तेषु त्वात्माविद्या मृषा सती ।।<br />व्यवहारपथं प्राप्ता स्वतःसिद्धात्मसाक्षिका ।। १२९३ ।। </div>
						<div class="verse">सर्वोऽस्मीति हि विद्येयमविद्याऽतोऽन्यदर्शनम् ।। <br />उभयं संविदायत्तं दर्शनं प्राक्प्रमागमात् ।। १२९४ ।। </div>
						<div class="verse">एषोऽस्य परमो लोको यः सर्वोऽस्मीति दर्शितः ।।<br />अतः परं परावस्था निरविद्या प्रदर्श्यते ।। १२९५ ।। </div>
						<div class="verse">अनाप्तकाममस्योक्तमात्माविद्यैकहेतुकम् ।।<br />रूपं पूर्वमिह त्वस्य ध्वस्ताविद्यमथोच्यते ।। १२९६ ।। </div>
						<div class="verse">छन्दः कामोऽधिकारात्स्यात्साहचर्याच्च पाप्मना ।।<br />अतिक्रान्तं यतश्छन्दमतिच्छन्दमिदं ततः ।। १२९७ ।। </div>
						<div class="verse">विवृतिश्छान्दसी ज्ञेया लक्षणासंभवादिह ।। १२९८ ।। <br />पाप्मशब्देन चात्र स्याद्धर्माधर्मपरिग्रहः ।। <br />पाप्मनो विजहातीति तथाचैव पुरोदितम् ।। १२९९ ।। </div>
						<div class="verse">अपेतकारकत्वादहेतोरज्ञानतो हतेः ।।<br />धर्माधर्मादिपाप्मानो रूपमात्मन उच्यते ।। १३०० ।। </div>
						<div class="verse">सदाऽपहतपाप्मेति भयहेतोश्च लङ्घघनात् ।। <br />आत्मनोऽस्याभयं रूपं सदाऽनस्तमितोदितम् ।। १३०१ ।। </div>
						<div class="verse">वास्तवेनैव वृत्तेन ज्ञेयकार्यसमाप्तितः ।।<br />अतः सर्वं कृतं ज्ञानं नातोऽन्यदवशिष्यते ।। १३०२ ।। </div>
						<div class="verse">यत एवमतो यावत्किंचित्कार्यान्तरायकम् ।।<br />मोहव्यवहितं वा यत्प्रप्तं तद्ब्रह्मबोधतः ।। १३०३ ।। </div>
						<div class="verse">कामकर्ममहामोहरहितं रूपमात्मनः ।।<br />श्रुत्या प्रदर्शितं साक्षात्करविन्यस्तबिल्ववत् ।। १३०४ ।। </div>
						<div class="verse">स्वयंज्योतिष्ट्वमुक्तं यदात्मनः प्राक्प्रयत्नतः ।।<br />तदप्यात्मन आगामि शङ्क्यते कामकर्मवत् ।। १३०५ ।। </div>
						<div class="verse">यस्मात्सुषुप्त आत्माऽयं नाऽऽत्मानं नाप्यनात्मनः ।।<br />जाग्रद्वद्वेत्ति तेनास्य चैतन्यं कामकर्मवत् ।। १३०६ ।। </div>
						<div class="verse">नैतदेवं यतो भेदज्ञानं मोहोत्थकारक -<br />संश्रयादेव न पुनर्मोहाभावे तदिष्यते ।। १३०७ ।। </div>
						<div class="verse">यत्र वा अन्यदित्येवं भेदज्ञानमभाषत ।।<br />सत्येव प्रत्यगज्ञाने तस्याज्ञानसमन्वयात् ।। १३०८ ।। </div>
						<div class="verse">यत्र त्वस्येति विध्वस्त आत्माज्ञाने प्रबोधतः ।।<br />तत्केन कमिति श्रुत्या भेददृष्टिर्निषिध्यते ।। १३०९ ।। </div>
						<div class="verse">एकत्वमेव तेनात्र भेदादर्शनकारणम् ।।<br />स्रीपुंदृष्टान्तवचसा तदेतत्प्रतिपाद्यते ।। १३१० ।। </div>
						<div class="verse">चेतोनुरागसिद्ध्यर्थं प्रिययेति विशेषणम् ।।<br />द्विष्टायां सत्यपि स्रीत्वे चेतो नैवानुरज्यते ।। १३११ ।। </div>
						<div class="verse">अतीव कामवशगः स्रीगुणोपेतया स्रिया ।।<br />प्रयया कामयन्त्या च परिष्वक्तः पुमानिह ।। १३१२ ।। </div>
						<div class="verse">परिष्वक्तगिरा चात्र व्यामिश्रीभाव उच्यते ।।<br />पृक्तावयवयोः प्रीत्या स्रीपुंसोरपरस्परम् ।। १३१३ ।। </div>
						<div class="verse">उत्पन्नसंभोगफलः पुमान्मैथुनकर्मणि ।।<br />स न वेत्ति यथा बाह्यं सुखाविष्टो न चाऽऽन्तरम् ।। १३१४ ।। </div>
						<div class="verse">परिष्वङ्गाद्यथा पूर्वं वेद बाह्यान्तरं स्फुटम् ।।<br />परिष्वक्तस्तु नैवं स वेद बाह्यं न चाऽऽन्तरम् ।। १३१५ ।। </div>
						<div class="verse">तमोव्यवहितैकात्म्यस्तथाऽविद्योत्थकार्यगः ।।<br />वेद बाह्यं जगत्सर्वं स्वं चाऽऽत्मानं तमस्विनम् ।। १३१६ ।। </div>
						<div class="verse">कार्यकारणरूपः संस्तद्विरूद्धैकरूपिणा ।।<br />परिष्वक्तः पुमान्प्राज्ञे प्राज्ञेनाऽऽत्माऽयमात्मना ।। १३१७ ।। </div>
						<div class="verse">तमस्विनि निवृत्तेऽस्मिन्देहान्ते प्रत्यगात्मनि ।।<br />वितमस्कात्मना योगे स्वप्नजाग्रत्क्रियाक्षये ।। १३१८ ।। </div>
						<div class="verse">अविद्याऽन्वेति कार्यं स्वं न त्वात्मानमकार्यतः ।।<br />कार्यं स्वकारणस्थं च न त्वात्मस्थमकारणात् ।। १३१९ ।।</div>
						<div class="verse">आत्माभासोऽपि योऽज्ञाने तत्कार्ये चावभासते ।।<br />कार्यकारणतारूपस्तमप्येषोऽतिवर्तते ।। १३२० ।। </div>
						<div class="verse">कूटस्थात्मानुरोधित्वात्तावन्मात्रात्मकत्वतः ।।<br />न कार्यं कारणं चातः कटाक्षेणापि वीक्षते ।। १३२१ ।। </div>
						<div class="verse">विज्ञानात्मा परिष्वक्तः प्राज्ञेनैव परात्मना ।।<br />भेदकारणविध्वस्तौ भेदधीर्विनिवर्तते ।। १३२२ ।। </div>
						<div class="verse">यस्मादेवमतः प्राह न बाह्यमिति नः श्रुतिः ।।<br />ऐकात्म्यमात्रावसितेर्न वेदान्तर्बहिस्तथा ।। १३२३ ।। </div>
						<div class="verse">क्रियाकारकसंभेदहेतौ सत्यसतीदृशम् ।।<br />सर्वदैवाऽऽत्मनो रूपं निरस्ताशेषभेदकम् ।। १३२४ ।। </div>
						<div class="verse">नाऽऽत्मवृत्तमपेक्ष्येदं नापि बाह्यस्य वस्तुनः ।।<br />क्रियाकारकवद्वस्तु किंचिदीक्षामहेऽमितेः ।। १३२५ ।। </div>
						<div class="verse">सर्वमन्यानपेक्षं सत्स्वात्ममात्रतयेक्षितम् ।।<br />ऐकात्म्यतो हिरुग्रूपं न वस्तूत्प्रेक्ष्यतेऽण्वपि ।। १३२६ ।। </div>
						<div class="verse">आपेक्षिकं तु यद्रूपं तन्मिथ्येत्युपपादितम् ।। <br />स्वतो यद्वस्तुतो नास्ति तत्कुतोऽन्यव्यपेक्षया ।। १३२७ ।। </div>
						<div class="verse">अतः सर्वानपेक्षं यत्स्वमहिम्नैव सिध्यति ।।<br />त्तदेव परमार्थं स्याद्वस्त्वैकात्म्यस्वलक्षणम् ।। १३२८ ।। </div>
						<div class="verse">यस्मादेवमतः प्राह तद्वा अस्येति नः श्रुतिः ।।<br />उक्तात्मवस्तुनो रूपं कामाविद्याविदर्जितम् ।। १३२९ ।। </div>
						<div class="verse">कामकर्मादिवन्नेदं मृत्योर्धर्मो भवेदतः ।।<br />चैतन्यं प्रत्यगात्मैव यस्मादुक्तेन हेतुना ।। १३३० ।। </div>
						<div class="verse">आत्मत्वान्न विभागोऽत्र ज्ञातृज्ञानादिलक्षणः ।। <br />अनपास्ततमस्कोऽपि भेदं नाऽऽत्मनि पश्यति ।। १३३१ ।। </div>
						<div class="verse">अविद्यावर्त्मदृष्ट्यैव ह्यविद्याकार्यवस्तुगम् ।। <br />द्वैतमाभासते व्योम्नि नीलदिङ्भण्डलत्ववत् ।। १३३२ ।। </div>
						<div class="verse">निरविद्यं तु यद्रूपमनन्यापेक्षसिद्धिकम् ।।<br />तद्वा अस्यैतदिति तच्छ्रुत्या निर्वर्ण्यतेऽधुना ।। १३३३ ।। </div>
						<div class="verse">सर्वैकात्म्यमिदं यस्मादात्मनो रूपमीदृशम् ।।<br />तदाविष्क्रियते तस्मात्करविन्यस्तबिल्ववत् ।। १३३४ ।। </div>
						<div class="verse">आत्मनो यदविद्योत्थं रूपं संसारभूमिगम् ।।<br />अनाप्तकामं तत्सर्वमपेक्ष्येदमिहोच्यते ।। १३३५ ।। </div>
						<div class="verse">आप्तकामादिकं सर्वं वस्तुवृत्तव्यपेक्षया ।।<br />आप्ताप्तव्यादिहीनत्वादानन्दैकात्म्यवस्तुनः ।। १३३६ ।। </div>
						<div class="verse">पुमर्थः कामशब्दार्थो नान्योऽर्थः काम्यते यतः ।।<br />आप्ताशेषपुमर्थोऽयं सर्वसाधननिस्पृहः ।। १३३७ ।। </div>
						<div class="verse">सत्यकामादिशब्देन यदप्यन्यत्र भाषितम् ।।<br />एतद्वाक्यानुरोधेन व्याख्ययं तदपि स्फुटम् ।। १३३८ ।। </div>
						<div class="verse">आत्ममात्रं समुत्सृज्य सत्यत्वं नान्यतो यतः ।।<br />तत्रैव निरधार्येतद्यत्र नान्यदिति श्रुतेः ।। १३३९ ।। </div>
						<div class="verse">सुखसंविद्धि काम्योऽर्थो बाह्यसाधनसाधनः ।।<br />संविदेव सुखं यस्मादाप्तकाममिदं ततः ।। १३४० ।। </div>
						<div class="verse">कामकामिप्रभेदेन प्रतीचोऽस्याऽऽप्तकामता ।।<br />हिरण्यगर्भवत्किंवा निर्भेदस्येह भण्यते ।। १३४१ ।। </div>
						<div class="verse">आत्मैव कामा निःशेषा नाऽऽत्मरूपप्रभेदतः ।।<br />आत्मैवेदं सर्वमिति प्रत्यङ्भात्रावशेषतः ।। १३४२ ।। </div>
						<div class="verse">समस्तव्यस्तताशङ्कामुच्छेत्तुं चोत्तरं वचः ।।<br />अकाममित्यतो ध्वस्तसमस्तव्यस्तरूपकम् ।। १३४३ ।। </div>
						<div class="verse">आप्तकामात्मकामत्ववचसैव निराकृताः ।।<br />कामाः सर्वेऽकाममिति तथाऽपि पुनरुच्यते ।। १३४४ ।। </div>
						<div class="verse">आत्माश्रयत्वं कामानां केचिद्व्याचक्षतेऽबुधाः ।।<br />अतस्तत्प्रतिषेधार्थं भूयोऽकाममितीरणम् ।। १३४५ ।। </div>
						<div class="verse">कामादिहेतुकः शोकः कामाद्यज्ञानहेतुकम् ।।<br />तदभावादथैकात्म्यं शोकान्तरमितीर्यते ।। १३४६ ।। </div>
						<div class="verse">यदि वा शोकवद्वस्तु शोकशब्देन भण्यते ।।<br />गुणत्वाच्छोकशब्दस्य मतुपो लुप्तता भवेत् ।। १३४७ ।। </div>
						<div class="verse">शोकार्हवत्पदार्थेभ्यो जात्यन्तरमिदं यतः ।।<br />अहेतुफलरूपत्वाच्छोकान्तरमतो मतम् ।। १३४८ ।। </div>
						<div class="verse">शोकस्य़ प्रत्यगात्मा वा शोकान्तरगिरोच्यते ।।<br />शोकहेतोरपि प्रत्यङ्ङात्मा स्याच्छोकवान्कथम् ।। १३४९ ।। </div>
						<div class="verse">अशोकान्तरमिति वा श्रुत्यन्तरसमाश्रयात् ।। <br />अशोकादपरोऽशोकोऽशोकान्तरमितीर्यते ।। १३५० ।। </div>
						<div class="verse">शोकायोग्यः शुचा हीनोऽशोकशब्देन भण्यते ।। <br />यद्वाऽन्तरयते शोकमानन्दैकस्वभावतः ।।<br />शैत्यं हुताशवत्तस्माच्छोकान्तरमिदं भवेत् ।। १३५१ ।। </div>
						<div class="verse">शोकादेर्जनकं यद्वा तच्छोकान्तं भवेत्तमः ।।<br />तस्यारं छिद्रमेतत्स्याच्छान्दसी वर्णनिहनुतिः ।। १३५२ ।। </div>
						<div class="verse">अविद्याकामकर्माणि निःसङ्गत्वस्वभावतः ।।<br />अतिवर्तत आत्माऽयं वस्तुवृत्तानुरोधतः ।। १३५३ ।। </div>
						<div class="verse">स्वतो बुद्धं यतो वस्तु स्वतः शुद्धमतोऽद्वयम् ।।<br />स्वतो मुक्तमतः सिद्धमविद्यातज्जहानतः ।। १३५४ ।। </div>
						<div class="verse">यत एवमिदं वस्तु अतिच्छन्दादिलक्षणम् ।।<br />निःशेषध्वान्तसंबन्धव्यतिक्रान्तमिदं ततः ।। १३५५ ।। </div>
						<div class="verse">जन्यकारणसंबन्धात्कार्यकारणसंगतेः ।।<br />जन्यहेत्वतिवृत्तत्वात्पिताऽप्यत्रापिता ततः ।। १३५६ ।। </div>
						<div class="verse">अविद्यैव यतो हेतुः कर्तृत्वस्य न वस्तुतः ।। <br />कर्तृत्वे सति कर्मणि नान्यथाऽकर्तुरात्मनः ।। १३५७ ।। </div>
						<div class="verse">अविद्यायामतोऽसत्यां नाऽऽत्मानः कर्तृकर्मणी ।।<br />पितृपुत्रादिसंबन्धो नातोऽस्तीह सुषुप्तगे ।। १३५८ ।। </div>
						<div class="verse">असङ्गोऽयं स्वतो यस्मान्नातः केनचिदात्मनः ।।<br />सर्वावस्थासु संबन्धः संबन्धोऽतोऽस्य मोहतः ।। १३५९ ।। </div>
						<div class="verse">शुभकर्माभिसंबन्धः केवलो नास्य वार्यते ।।<br />निषिध्यते यतो योगः कुत्सितेनापि कर्मणा ।। १३६० ।। </div>
						<div class="verse">विप्रहाटकहार्यत्र स्तेनशब्देन भण्यते ।। <br />भ्रूणघ्नसहचारित्वाच्चाण्डालो ब्राह्मणीसुतः ।। १३६१ ।। </div>
						<div class="verse">शूद्रेण जातो विज्ञेयः प्रातिलोम्योपलक्षणः ।। <br />वरिष्ठब्रह्महा चेह भ्रूणहेत्यभिधीयते ।। १३६२ ।। </div>
						<div class="verse">उत्पन्नः क्षत्र्रियायां यः शूद्रेणैव स उच्यते ।।<br />पैल्कसः पुल्कसो ज्ञेयः स्वार्थ एव च तद्धितः ।। १३६३ ।। </div>
						<div class="verse">निकृष्टदेहसंबन्धप्रापकैरपि कर्मभिः ।।<br />असंबद्धः सुषुप्तस्थः कर्महेत्वनभिप्लुतेः ।। १३६४ ।। </div>
						<div class="verse">तथैवानभिसंबन्ध आश्रमाख्यैश्च कर्मभिः ।।<br />परिव्राट्श्रमणो ज्ञेयस्तापसाश्रमसंनिधेः ।। १३६५ ।। </div>
						<div class="verse">वर्णाश्रमादिहेतूनां सर्वेषामपि कर्मणाम् ।।<br />उपलक्षणकृज्ज्ञेयः परिव्राट्तापसग्रहः ।।१३६६ ।। </div>
						<div class="verse">इत्येवमादयोऽनन्ताः संबन्धा मोहहेतवः ।।<br />नरेण परिसंख्यातुं न शक्याः कल्पकोटिभिः ।। १६६७ ।। </div>
						<div class="verse">पुण्यापुण्ये हि निखिलसंबन्धस्येह कारणम् ।।<br />प्राज्ञोऽनन्वागतस्ताभ्यां कर्महेत्वसमन्वयात् ।। १३६८ ।। </div>
						<div class="verse">परं रूपं समापन्नः कर्माविद्यानिमित्तकम् ।।<br />पितृमात्रादिसंवन्धं सुषुप्ते सोऽतिवर्तते ।। १३६९ ।। </div>
						<div class="verse">जीवत्येव शरीरेऽस्मिंस्तत्स्थ एव कथं पुनः ।। <br />सर्वसङ्गव्यतीतोऽयं भवतीत्यभिधीयते ।। १३७० ।। </div>
						<div class="verse">यतोऽनन्वागतं रूपं सुषुप्तेऽस्याऽऽत्मनः स्वतः ।।<br />उभाभ्यां पुण्यपापाभ्यां कुतस्तदपि चेन्मतम् ।। १३७१ ।। </div>
						<div class="verse">हृदयातिक्रमाद्यास्मात्तद्धर्मानतिवर्तते ।।<br />कर्मप्रयोजकान्कामांस्तस्मात्सुस्थं यथोदितम् ।। १३७२ ।। </div>
						<div class="verse">हृदयस्यैव धर्मास्ते शोककामादयो यतः ।।<br />तीर्णबुद्धिर्हि तद्धर्मांस्तस्मादेषोऽतिवर्तते ।। १३७३ ।। </div>
						<div class="verse">पुण्यपापाभिसंबन्धः स्वप्ने हृदयसंगतेः ।।<br />वासनामात्रया त्वत्र साऽपि प्राज्ञे निवर्तते ।। १३७४ ।। </div>
						<div class="verse">करणत्वं विहायेह केवलाज्ञानमात्रकम् ।।<br />स्वप्न आस्ते मनोरूपं वासनामयविग्रहम् ।। १३७५ ।। </div>
						<div class="verse">वासनामय एवातो भुङ्के स्वप्ने क्रियाफलम् ।।<br />न हि स्वप्नदृशो योगः स्वप्नेऽन्येनास्ति केनचित् ।। १३७६ ।। </div>
						<div class="verse">स्वाभासवर्त्मनैवाऽऽस्ते जाग्रत्स्वप्नसुषुप्तिषु ।।<br />अविद्याकामकर्मादि बिभर्तीव न तु स्वतः ।। १३७७ ।। </div>
						<div class="verse">चैतन्यमपि नैव स्यादात्मनः कामकर्मवत् ।।<br />धर्मानन्वयतः प्राज्ञ इत्येवमभिचोदिते ।। १३७८ ।। </div>
						<div class="verse">स्रीपुंदृष्टान्तवाक्येन परिहारश्च दर्शितः ।।<br />विभागहेत्वसद्भावाज्जाग्रद्वन्नोपलभ्यते ।। १३७९ ।। </div>
						<div class="verse">अविभागात्मतां यातं न पुनः कामकर्मवत् ।।<br />साधितं च प्रयत्नेन स्वयंज्योतिष्ट्वमात्मनः ।। १३८० ।। </div>
						<div class="verse">यद्यात्माऽयं स्वयंज्योतिः कामकर्मादिवत्कथम् ।।<br />सुषुप्तेऽस्य स्वभावत्वाज्जह्याच्चैतन्यमित्यतः ।। १३८१ ।। </div>
						<div class="verse">नास्य धर्मो भवेदेतत्सुपुप्ते तददर्शनात् ।। <br />नाऽऽत्मधर्मो विनष्टत्वात्तस्माच्चैतन्यमत्र तत् ।। १३८२ ।। </div>
						<div class="verse">अपि विप्रतिषिद्धं च यत्स्वयंज्योतिरात्मकम् ।।<br />प्रत्यग्वस्तु न वेत्तीति भवतेहाभिधीयते ।। १३८३ ।। </div>
						<div class="verse">ऐक्यादनुपलब्धिश्चेदनैकान्तिकता तथा ।।<br />यतोऽभावेऽप्यसंवित्तिश्चैतन्यस्येह दृश्यते ।। १३८४ ।। </div>
						<div class="verse">इत्यस्य परिहारार्थं परो ग्रन्थोऽवतार्यते ।।<br />यद्वै तदित्युपक्रम्य प्रत्यग्वस्तुविशुद्धये ।। १३८५ ।। </div>
						<div class="verse">तथा परोऽपि संबन्धः कैश्चिदत्राभिधीयते ।।<br />अशोकान्तरमित्युक्तं याथात्म्यं प्रत्यागात्मनः ।। १३८६ ।। </div>
						<div class="verse">ज्योतिर्मात्रतयैवाऽऽत्मा सुषुप्ते व्यवतिष्ठते ।। <br />कुतः पुनरिदं सिद्धं विशेषज्ञानसंक्षये ।। १३८७ ।। </div>
						<div class="verse">ज्योतीरूपमिदं तत्त्वं सुषुप्ते व्यवतिष्ठते ।।<br />उक्तं प्राग्व्यतिरेकेण स्वयंज्योतिष्ट्वमात्मनः ।। १३८८ ।। </div>
						<div class="verse">ननूक्तं प्रागिदं सर्वं विशेषज्ञानमात्मनः ।। १३८९ ।। <br />अविद्यापक्षपात्येव न तत्स्याच्चित्तिवत्स्वतः ।। <br />नैतदेवं यतोऽदर्शि पूर्वमेत्स्फुटं मया ।। १३९० ।। </div>
						<div class="verse">सर्वमेवाहमस्मीति यद्यपीदं विशेषवत् ।।<br />विज्ञानं न तथाऽपीदमविद्यापक्षभागिति ।। १३९१ ।। </div>
						<div class="verse">नानात्वदर्शनं यस्माद्भयादज्ञानजं मतम् ।।<br />प्रतिपक्षमविद्याया अहमेवेदमित्यतः ।। १३९२ ।। </div>
						<div class="verse">तदेतन्मथ्यमानं सदैक्यदर्शनलक्षणम् ।।<br />भवत्यतीव संशुद्धं प्रसन्नं व्यवतिष्ठते ।। १३९३ ।। </div>
						<div class="verse">विशेषदर्शनासूतेरसंबोधस्तदाऽऽत्मनः ।।<br />देदीप्यमाना विज्ञप्तिर्विशेषात्माऽवतिष्ठते ।। १३९४ ।। </div>
						<div class="verse">सुषुप्तस्थानगं रूपं तदेतत्प्राक्प्रदर्शितम् ।। १३९५ ।। <br />तत्रैतच्छङ्क्यते ज्ञानेऽसंबोधः कथमात्मनः ।।<br />सति स्याच्चेदनाशङ्का स्रीपुंदृष्टान्तनिर्णयात् ।। १३९६ ।। </div>
						<div class="verse">नैतदेवं यतस्तत्र सत्स्वेव ज्ञानहेतुषु ।।<br />अविभक्तो विशेषेषु भवतीति प्रदर्शितम् ।। १३९७ ।। </div>
						<div class="verse">इह पुनर्न शक्यन्ते विशेषाः प्रसमीक्षितुम् ।।<br />यतोऽत्राप्रविभक्तेन स्वेन बोधेन तिष्ठति ।। १३९८ ।। </div>
						<div class="verse">असंबोधः सति ज्ञाने कथं स्यादिति शङ्क्यते ।।<br />तम एवेति चेन्नैवं स्वयंज्योतिष्ट्वमात्मनः ।। १३९९ ।। </div>
						<div class="verse">महतेह प्रयत्नेन यतः प्राक्प्रतिपादितम् ।। <br />सिद्धान्तस्य स्थितत्वाच्च यथावदुपपत्तिभिः ।। १४०० ।। </div>
						<div class="verse">प्रदीपवद्विनष्टोऽयमिति चेदभिधीयते ।।<br />प्रत्यभिज्ञानतो नैवं पूर्वदृष्टस्य वस्तुनः ।। १४०१ ।। </div>
						<div class="verse">यतः प्रत्यभिजानाति सुषुप्तादुत्थितस्ततः ।।<br />सर्वावस्थास्वयं नित्य आत्मा नैव विनश्यति ।। १४०२ ।। </div>
						<div class="verse">समस्तैरिन्द्रियैर्हीनः संप्रसन्नो निराकुलः ।। <br />सुप्तः स्वप्नान्न जानाति यः स आत्मेति भण्यते ।। १४०३ ।। </div>
						<div class="verse">नाद्राक्षं स्वप्नमद्येति प्रतिबुद्धोऽभिभाषते ।। <br />जाग्रत्स्वप्नसुषुप्ते च तस्मादात्मा स एव सः ।। १४०४ ।। </div>
						<div class="verse">स्वप्नमेति सुषुप्ताच्च स्वप्नाद्बुद्धान्तमेव च ।।<br />इति श्रुत्या पुराऽप्युक्तं तस्मान्नाऽऽत्मा विनश्यति ।। १४०५ ।। </div>
						<div class="verse">स्वयंज्योतिःस्वभावस्थस्तस्मादात्मा सुषुप्तगः ।।<br />प्रत्यगज्ञानतत्कार्यैरसंस्पृष्टः स्वभावतः ।। १४०६ ।। </div>
						<div class="verse">यत्तु तच्छङ्क्यते कस्मादात्मा प्राज्ञे न पश्यति ।।<br />चैतन्यात्मस्वभावोऽपि तच्चापि शृणु सांप्रतम् ।। १४०७ ।। </div>
						<div class="verse">स्वभावो नाऽऽत्मनः कामकर्माविद्यादि बौधवत् ।।<br />असङ्गानन्वयोक्तिभ्यां कामादेश्च मृषात्वतः ।। १४०८ ।। </div>
						<div class="verse">चैतन्यमात्मनस्तत्त्वं कूटस्थं, न तु कामवत् ।।<br />अनाद्यविद्यायोगोऽस्य तत्कार्यैरादिमान्मतः ।। १४०९ ।। </div>
						<div class="verse">अज्ञानमिथ्याविज्ञानसंस्थस्यास्याऽऽत्मनः कनु ।।<br />उपदेशादिसंबन्धः इत्येतदिह भण्यते ।। १४१० ।। </div>
						<div class="verse">न पश्यत्येष आत्माऽत्र स्वयंज्योतिश्च स स्वतः ।।<br />इति विप्रतिषिद्धं यत्तदैकात्म्यान्न दुष्यति ।। १४११ ।।</div>
						<div class="verse">चोदितार्थानुवादोऽयं परिहारविवक्षया ।।<br />यद्वै तदिति यत्नेन श्रुत्येह क्रियतेऽञ्जसा ।। १४१२ ।। </div>
						<div class="verse">न पश्यतीति मन्वीथाः सुषुप्ते यन्न तत्तथा ।। <br />पश्यन्नेवाविलुप्ताक्ष आत्माऽयं वर्तते यतः ।। १४१३ ।। </div>
						<div class="verse">न पश्यत्येव नन्वत्र चक्षुरादेरसंभवात् ।।<br />करणान्यन्तरेणेह जात्यन्धादिर्न वीक्षते ।। १४१४ ।। </div>
						<div class="verse">नैतदेवं यतो द्रष्टुः कारकस्य समीक्षणे ।।<br />करणानि व्यपेक्ष्यन्ते न त्वकारकवीक्षणे ।। १४१५ ।।</div>
						<div class="verse">स्वप्नेऽपि चक्षुरादीनामपीतिः श्रूय़ते श्रुतौ ।।<br />कुतः सुषुप्तौ तानि स्युर्यत्र तद्वासनाऽपि न ।। १४१६ ।। </div>
						<div class="verse">न पश्यतीति वचनं कारकादेरसंभवात् ।।<br />वास्तवंं वृत्तमापेक्ष्य पश्यन्वै तदितीर्यते ।। १४१७ ।। </div>
						<div class="verse">पश्यन्नेवायमत्राऽऽस्त इत्येतच्चेत्कुतो भवेत् ।। <br />इत्यस्य हेतुसिद्ध्यर्थं न हि द्रष्टुरितीरणम् ।। १४१८ ।।</div>
						<div class="verse">मेयमामप्रमातृणां व्यभिचारेऽपि चाऽऽत्मनः ।।<br />अनन्यानुभवादेव सिद्धिस्तद्ध्वंससाक्षितः ।। १४१९ ।। </div>
						<div class="verse">प्रमात्राद्यानभिव्याप्तं वस्तु पूर्वं समीक्ष्य हि ।।<br />नाद्राक्षणिति संधत्ते दृष्टवत्स्वचिदात्मना ।। १४२० ।। </div>
						<div class="verse">यस्माद्रप्टुर्हि या दृष्टिर्यया द्रष्टा प्रसिध्यति ।।<br />तस्या विपरिलोपोऽयं हेत्वभावान्न युज्यते ।। १४२१ ।। </div>
						<div class="verse">नाशोत्पत्त्यादयो धर्मा हेतुमद्वस्तुनो यतः ।।<br />निर्हेतुसाक्षिणो न स्युरागमापायिसाक्षितः ।। १४२२ ।। </div>
						<div class="verse">नाशादि न स्वयं सिध्येद्विना नाशादिसाक्षिणा ।।<br />नातो विपरिलोपः स्याद्द्रष्टुर्दृष्टेः कदाचन ।। १४२३ ।। </div>
						<div class="verse">द्रष्टुरात्मैव या दृष्टिः प्रत्यग्दृष्ट्या समीक्ष्यते ।। <br />तस्या विपरिलोपोऽत्र न कथंचन युज्यते ।। १४२४ ।। </div>
						<div class="verse">आत्मैवाऽऽत्मीयभूतस्य या दृष्टिरविनश्वरी ।।<br />द्रष्टुर्विनाशिनस्तस्या नोच्छित्तरुपपद्यते ।। १४२५ ।। </div>
						<div class="verse">आगमापायिनो द्रष्टुर्दृष्टिस्तत्साक्षिणी तु या ।।<br />द्रष्ट्रादिलोपसाक्षित्वात्तस्या लोपो न युज्यते ।। १४२६ ।। </div>
						<div class="verse">सत्येव साक्षिणि यतो भावाभावौ प्रसिध्यतः ।।<br />जगतोऽतो न नाशः स्यादात्मदृष्टेः कुतश्चन ।। १४२७ ।। </div>
						<div class="verse">ननु विप्रतिषिद्धोक्तिर्भवतेहाभिधीयते ।।<br />न विनश्यति सा दृष्टिर्द्रप्टुश्चेत्यतिसाहसम् ।। १४२८ ।। </div>
						<div class="verse">कर्तृकार्याभिसंबन्धो द्रष्टुदृेष्टेरितीर्यते ।।<br />ततश्चापरिलोपोऽस्याः कार्यत्वान्नोपपद्यते ।। १४२९ ।। </div>
						<div class="verse">ननु न लुप्यत इति वचनान्न विलोप्स्यति ।।<br />नैवं यतो मितिप्राप्तं वचो नाशं न वारयेत् ।। १४३० ।। </div>
						<div class="verse">सिद्धस्य व्यञ्जकं मानं न तु तत्कारकं यतः ।।<br />उक्तेर्नैतोऽविनाशित्वां द्रष्टुर्दृष्टेरिहेष्यते ।। १४३१ ।। </div>
						<div class="verse">नैष दोषो यतो द्रष्टुः श्रुतिराह विशेपणम् ।। <br />द्रष्टुर्दृष्टेरिति ततो द्रष्टा नैवेह कारकम् ।। १४३२ ।। </div>
						<div class="verse">देहान्तो दृष्टिकारी यो द्रष्टा धर्मादिहेतुमान् ।।<br />दृष्टेर्द्रष्टुश्च लोपोऽत्र प्रत्यग्दृष्ट्येकसाक्षिकः ।। १४३३ ।। </div>
						<div class="verse">प्राक्प्रमात्रादिसंभूतेर्या तु दृष्टिरकर्तृका ।।<br />द्रष्ट्रादिनाशसाक्षित्वात्सा दृष्टिरविनश्वरी ।। १४३४ ।।</div>
						<div class="verse">दृष्टिरेव तु सा द्रष्टा न तु कारकलक्षणः ।।<br />द्रष्टुर्विशेषणत्वेन दृष्टेरिति परिग्रहात् ।। १४३५ ।। </div>
						<div class="verse">परिलोपो हि कार्याणां लोके सिद्धः स्वकारणे ।।<br />नातः कारणरूपस्य नाप्यकारकवस्तुनः ।। १४३६ ।। </div>
						<div class="verse">अभावस्य च भावत्वाद्भावसिद्धेश्च दृष्टितः ।।<br />दृष्टौ नाभावशङ्काऽतः सर्वसिद्धेस्तदन्वयात् ।। १४३७ ।। </div>
						<div class="verse">न सुषुप्तप्रसिद्धिः स्यादृष्टेर्लोपो भवेद्यदि ।।<br />जन्मनाशादिहीनेयमतो दृष्टिः परात्मनः ।। १४३८ ।। </div>
						<div class="verse">शतृतृजन्तश्रवणादृष्टिश्चेत्स्यात्सकर्तृका ।।<br />पश्यन्द्रष्टुरिति ह्येवं नैवं कर्त्राद्यसंभवात् ।। १४३९ ।।</div>
						<div class="verse">नेह बुद्ध्यादिसद्भावस्तदाऽपीतिश्रुतेर्भवेत् ।। <br />सुषुप्तेऽतो न धात्वर्थः प्रत्ययार्थश्च नेष्यते ।। १४४० ।।</div>
						<div class="verse">कर्त्रादिकारकं नो चेत्सुषुप्ते विद्यते कथम् ।।<br />पश्यन्द्रष्टुरिति वचः कूटस्थ उपपद्यते ।। १४४१ ।। </div>
						<div class="verse">यथाऽवकाशदात्रिति भण्यते निष्क्रियं वियत् ।। <br />शतृतृजन्तवचसा तथाऽऽत्मा भण्यते ध्रुवः ।। १४४२ ।। </div>
						<div class="verse">स्वभावः कारकाणां च यदकृत्वेह कुर्वते ।।<br />अकुर्वत्कारकं तस्मात्कुर्वतोऽतिशयः कुतः ।। १४४३ ।। </div>
						<div class="verse">प्राक्क्रियाया विनिष्पत्तेः कुर्वद्रूपं न लभ्यते ।।<br />यतोऽतोऽकुर्वदेवेह स्यात्सर्वत्रैव कारकम् ।। १४४४ ।।</div>
						<div class="verse">शक्तिमत्कारकं चेत्स्यात्स्यात्कार्यं श्क्तिवत्सदा ।।<br />शक्यानामपि सद्भावः शक्तिवत्सर्वदा यतः ।। १४४५ ।।</div>
						<div class="verse">न मिथो व्यतिरेकेण शक्तिशक्यौ प्रसिध्यतः ।। <br />परस्परव्यपेक्षत्वाच्छक्तिशक्यस्वरूपयोः ।। १४४६ ।। </div>
						<div class="verse">शक्तीनां नियमः शक्याच्छक्यानां चापि शक्तितः ।। <br />परस्पराश्रयत्वं च प्राप्नुयाच्छक्तिवादिनः ।। १४४७ ।। </div>
						<div class="verse">क्रियायाश्चाप्यकार्यत्वे कारकं न प्रसिध्यति ।।<br />कार्यत्वे चानवस्था स्यात्कुर्वच्चापि सुदुर्लभम् ।। १४४८ ।। </div>
						<div class="verse">क्रियातत्फलयोश्चापि पौर्वापर्याप्रसिद्धितः ।। <br />किं साध्यं साधनं चेह निश्चयो नोपपद्यते ।। १४४९ ।। </div>
						<div class="verse">अविद्यामात्रहेतौ तु सर्वमेतत्सञ्जसम् ।।<br />तत्कार्यत्वाच्च सर्वस्य न किंचिदसमञ्जसम् ।। १४५० ।। </div>
						<div class="verse">यत्राऽऽत्मनोऽस्य संबन्धोऽनात्मनेह विवक्ष्यते ।।<br />अविद्याहेतुकर्त्रादिसंगतिस्तत्र मोहजा ।। १४५१ ।। </div>
						<div class="verse">यत्र त्वात्मेति धीरस्य जायतेऽनात्मधीरिव ।।<br />यथावस्त्वेव धीस्तत्र नात्राविद्याद्यपेक्षते ।। १४५२ ।। </div>
						<div class="verse">जाग्रत्स्वप्नप्रहाणेऽपि प्रत्यङ्भात्रं न हीयते ।। <br />तद्धानेरात्मसाक्षित्वात्प्रत्यङ्जन्मादिवर्जितः ।। १४५३ ।। </div>
						<div class="verse">रज्ज्वज्ञानमनादाय न सर्पादीक्षणं यथा ।।<br />आत्माज्ञानमनादाय न तथाऽनात्मवीक्षणम् ।। १४५४ ।। </div>
						<div class="verse">कल्पनाबीजविरहात्कल्पना न हि लभ्यते ।। <br />प्रतीचि कल्पितोऽनात्मा प्रतीचि व्यभिचारितः ।। १४५५ ।। </div>
						<div class="verse">आत्मनोऽव्यभिचारित्वं सर्वत्राऽऽत्मैकसाक्षिकम् ।।<br />यतोऽतस्तत्परिज्ञाने नाऽऽत्माऽज्ञानमपेक्षते ।। १४५६ ।। </div>
						<div class="verse">प्रकाश्यार्थाभिसंबन्धे कर्तृत्वं सवितुर्यथा ।। <br />अप्रकाशप्रकाशित्वान्न तथाऽऽत्मप्रकाशने ।। १४५७ ।। </div>
						<div class="verse">बाह्यार्थभासनेऽप्यस्य सूर्यादेरिव कर्तृता ।।<br />सर्वदैवैकरूपत्वाद्भानोर्नापूर्वकारिता ।। १४५८ ।। </div>
						<div class="verse">यथा जात्यमणेः शुभ्रा ज्वलन्ती निश्चला शिखा ।।<br />संनिध्यसंनिधानेषु प्रकाश्यानामविक्रिया ।। १४५९ ।। </div>
						<div class="verse">न प्रकाशक्रिया काचिदस्य स्वात्मनि विद्यते ।।<br />उपचारात्क्रिया साऽस्य यः प्रकाश्यस्य संनिधिः ।। १४६० ।। </div>
						<div class="verse">न चेदं दर्शनं गौणमग्निर्माणवको यथा ।।<br />इतोऽन्यथाऽवबोधस्य प्रतीचोऽनुपलब्धितः ।। १४६१ ।। </div>
						<div class="verse">ननु भङ्गुरधात्वर्थे तृच्प्रयोगो जगत्यपि ।।<br />द्रष्टृशब्दाभिलप्यस्य नित्या दृष्टिः कथं भवेत् ।। १४६२ ।। </div>
						<div class="verse">नोक्तत्वात्परिहारस्य सूर्यादावपि दर्शनात् ।।<br />प्रकाशयिता सविता व्याप्तृ वाऽपि वियत्तथा ।। १४६३ ।। </div>
						<div class="verse">अस्तु प्रकाशकेष्वेवं न प्रतीचीति चेन्मतम् ।।<br />नैवं प्रकशकत्वात्स्यात्प्रत्यगात्माख्यवस्तुनः ।। १४६४ ।। </div>
						<div class="verse">प्रत्यक्षमात्मना लोके द्रष्टाद्यर्थावभासनम् ।।<br />स्वयंज्योतिष्ट्वशास्राच्च प्रत्यगात्मा प्रकाशकः ।। १४६५ ।। </div>
						<div class="verse">अपयात्मैवेह सर्वत्र स्वयंज्योतिः प्रतीयते ।।<br />ज्योतिषामपि तज्ज्योतिस्तमेवेति च शास्त्रतः ।। १४६६ ।। </div>
						<div class="verse">साक्षात्पश्याम्यहं कुम्भं न पश्यामीति लोकतः ।।<br />अनुभूतेः प्रसिद्धत्वान्नैवं स्यादिति चेन्मतम् ।। १४६७ ।। </div>
						<div class="verse">मैवं पश्याम्यहं कुम्भं न पश्यामीति दर्शनात् ।।<br />सदाऽनश्वरदृष्टित्वं प्रतीचो गम्यते स्फुटम् ।। १४६८ ।। </div>
						<div class="verse">पश्यामीत्यस्य साक्षित्वं प्रतीचो गम्यते यथा ।।<br />न पश्यामीति चाप्यस्य तथैवेहाऽऽत्मसाक्षिकम् ।। १४६९ ।। </div>
						<div class="verse">उत्खातचक्षुषां चापि दृष्टिः स्वप्नेऽनुभूयते ।।<br />द्रष्टृदृष्ट्यतिरेकेण नित्या दृष्टिरतो मम ।। १४७० ।। </div>
						<div class="verse">ज्योतिषामपि तज्ज्योतिरस्मद्धीपरिमोषणात् ।।<br />तमोरूपमिवाऽऽभाति भानुर्नक्तंदृशामिव ।। १४७१ ।। </div>
						<div class="verse">यत एवमतो दृष्टिर्नित्यैवाऽऽत्मन इष्यताम् ।।<br />अनित्यत्वस्य सर्वस्य प्रत्यग्दृष्ट्येकसाक्षितः ।। १४७२ ।। </div>
						<div class="verse">तयाऽसाधनया दृष्ट्याऽपरिणामस्वभावया ।। <br />पश्यन्नेवायमात्माऽऽस्ते तृद्दृष्टेश्चोद्यहेतुतः ।। १४७३ ।। </div>
						<div class="verse">पश्यामीति यथाऽद्राक्षीरात्मदृष्ट्यैव जागरे ।।<br />न पश्यामीत्यपि तथा नित्यदृष्ट्यैव वीक्षसे ।। १४७४ ।। </div>
						<div class="verse">पश्यन्कुम्भादिकं वस्तु देहान्तो ग्राहको यथा ।।<br />दृष्ट्या संबध्यते द्रष्टा द्रष्टृत्वस्य तदाश्रयात् ।। १४७५ ।। </div>
						<div class="verse">अकारकस्वभावत्वान्नैवं वृत्तं ममाऽऽत्मनः ।। <br />आत्मदृष्टिरतो ग्राह्या प्रत्यङ्भात्रानुरोधिनी ।। १४७६ ।। </div>
						<div class="verse">यथोक्तार्थप्रसिद्धत्वाद्वैशब्दोऽत्र प्रयुज्यते ।।<br />तन्न पश्यतिशब्देन कारकत्वं निषिध्यते ।। १४७७ ।। </div>
						<div class="verse">दृश्यार्थासंभवाद्यदूत्पश्यन्नपि न पश्यति ।। <br />न पश्यामीतिफलतः कारकस्य यथा तथा ।। १४७८ ।। </div>
						<div class="verse">अकारकात्मनोऽदृष्टिर्द्रष्टव्यार्थाप्रयुक्तितः ।।<br />वस्तूक्तं दृष्टिशब्देन न क्रिया नापि कारकम् ।। १४७९ ।। </div>
						<div class="verse">ग्राहकग्रहणग्राह्यहीनं रूपं यदात्मनः ।।<br />तद्दृष्टिरिति वचसा साक्षान्नः प्रतिपाद्यते ।। १४८० ।। </div>
						<div class="verse">प्रतीच्येव समाप्तं यदक्रियाकारकात्मकम् ।।<br />न पश्यतिगिरा रूपमात्मनस्तदिहोच्यते ।। १४८१ ।। </div>
						<div class="verse">ननु चोद्यानुवादोऽयं पश्यतिगोरोच्यते ।।<br />कुतोऽकारकवस्त्वत्र प्रमाणादभिधीयते ।। १४८२ ।। </div>
						<div class="verse">ऐकात्म्यमेव नो ज्ञातं सर्वत्रैव पुरा मितेः ।।<br />अज्ञातमेव च ज्ञातं नातश्चोद्यस्य संभवः ।। १४८३ ।। </div>
						<div class="verse">स्वतःसिद्धानुभूतिश्च नाज्ञानाद्व्यतिरिच्यते ।।<br />सांख्यराद्धान्तवन्नातश्चोद्यं मत्तोऽन्यतः कृतम् ।। १४८४ ।। </div>
						<div class="verse">ऐकात्म्यवादिनाऽवश्यमेकौ मेयोऽर्थ इष्यते ।। <br />मेयान्तराभ्युपगमे न ह्यैकात्म्यं प्रसिध्यति ।। १४८५ ।। </div>
						<div class="verse">साधनानामसामग्र्यात्सामग्र्याच्चेह कर्तरि ।।<br />न पश्यतीक्षत इति विरुद्धार्थो यथोच्यते ।। १४८६ ।। </div>
						<div class="verse">पश्यन्न पश्यतीत्यत्र न तथाऽऽत्मनि युज्यते ।। <br />दृङ्यात्राविक्रियात्मत्व एकत्वाकारकत्वतः ।। १४८७ ।। </div>
						<div class="verse">यत एवमतः पश्यन्नित्यस्यैवोत्तरं वचः ।।<br />न पश्यतीति व्याख्यानं कारकादिनिषेधनम् ।। १४८८ ।। </div>
						<div class="verse">पश्यन्न पश्यतीत्यत्र तस्मादेकोऽर्थ उच्यते ।। <br />अकारकात्मकं ज्योतिरद्वयं प्रत्यगात्मकम् ।। १४८९ ।।</div>
						<div class="verse">ग्रहीतृग्रहणग्राह्यं वस्तु द्रष्टव्यमुच्यते ।।<br />प्रमाणदृष्टियोग्यत्वात्प्रमात्राद्यात्मवस्तुनः ।। १४९० ।। </div>
						<div class="verse">प्रात्यक्ष्यं च यथैतेषां तथा पूर्वमवादिषम् ।। <br />द्रष्ट्रादेरात्मनश्चोक्तं वैलक्षण्यं तथा पुरा ।। १४९१ ।। </div>
						<div class="verse">दर्शनादर्शनोक्तिभ्यामविभागात्मको दृशिः ।।<br />इहाभिधीयते ज्योतिरन्यत्र तु विभागवत् ।। १४९२ ।। </div>
						<div class="verse">चितेरकारकत्वाच्च सर्वान्तरतमत्वतः ।।<br />कार्त्स्न्यात्तदन्ययाथात्म्यात्पश्यन्नपि न पश्यति ।। १४९३ ।। </div>
						<div class="verse">न पश्यति यथा प्राज्ञ उक्तहेत्वविशेषतः ।।<br />तथैवैतद्ग्रहीतव्यं स्वप्नजाग्रदवस्थयोः ।। १४९४ ।। </div>
						<div class="verse">चितेर्यथाऽविनाशश्च स्वप्नजाग्रदवस्थयोः ।।<br />तथैव संप्रसादेऽस्मिन्नुक्तहेतुसमन्वयात् ।। १४८५ ।। </div>
						<div class="verse">न हीतिहेतुवचनं प्रतिज्ञातार्थसिद्धिकृत् ।।<br />द्विप्रकारो विनाशश्च द्विर्हेतूक्त्या निषिध्यते ।। १४९६ ।। </div>
						<div class="verse">निरन्वयो विनाशोऽस्य न हीत्युक्त्या निषिध्यते ।।<br />अविनाशीति चाप्यत्र विकारापह् नुतेर्वचः ।। १४९७ ।। </div>
						<div class="verse">अविनाशीति मैत्रेय्यां द्विधानाशनिषेधकृत् ।।<br />वचनं प्रागुपन्यस्तं तदेवात्रापि हेतवे ।। १४९८ ।। </div>
						<div class="verse">सर्वोच्छित्त्यात्मसाक्षित्वादुच्छित्तेश्चाप्यसंभवात् ।। <br />तथा सर्वविकाराणां प्रत्यङ्भात्रैकसाक्षिता ।। १४९९ ।। </div>
						<div class="verse">पश्यन्नेवायमत्राऽऽस्ते सान्वयानन्वयौ ध्रुवः ।।<br />नाशौ यस्मादतः सिद्ध आत्मा कूटस्थदर्शनः ।। १५०० ।। </div>
						<div class="verse">पश्यन्न पश्यतीत्येतत्स्वतन्त्रं चाऽऽगमं वचः ।।<br />न हीति तु प्रतिज्ञोक्तिरनुमोक्त्यनुसारिणी ।। १५०१ ।। </div>
						<div class="verse">हेतूक्तिरविनाशित्वादित्युक्तार्थप्रसिद्धये ।।<br />विनाशशक्त्यभावोक्तेर्न प्रतिज्ञैकदेशता ।। १५०२ ।। </div>
						<div class="verse">प्रतिज्ञावचसी द्वे वा पश्यन्नित्यादिनोदिते ।।<br />न हीति हेतुवचसी द्वे स्यातामुत्तरे तयोः ।। १५०३ ।। </div>
						<div class="verse">पश्यन्नेवाऽऽस्त इत्यस्याः प्रतिज्ञोक्तेः प्रसिद्धये ।।<br />हेतुर्न हीतिवचनमुत्तरस्यापि चोत्तरम् ।। १५०४ ।। </div>
						<div class="verse">निरन्वयविनाशस्य निषेधोऽत्र विवक्ष्यते ।। <br />प्रथमे हेतुवचसि परिणामस्तथोत्तरे ।। १५०५ ।। </div>
						<div class="verse">द्वै वा हेतू यथोक्तार्थौ द्वयोरपि प्रतिज्ञयोः ।।<br />आभ्यांसंभूय सिद्धोऽर्थ एवं सति भवेद्यतः ।। १५०६ ।। </div>
						<div class="verse">पश्यन्नेवायमत्राऽऽस्त इति चेत्कथमुच्यते ।।<br />न पश्यतीति वचनं शृणु तच्च यथा तथा ।। १५०७ ।। </div>
						<div class="verse">पुरा यदभवन्मोहात्स्वप्नजाग्रदवस्थयोः ।।<br />प्रतीचो न तदत्रास्ति रूपं यत्कारकात्मकम् ।। १५०८ ।। </div>
						<div class="verse">आत्मनोऽद्वयतत्त्वस्य द्वितीयं यदविद्यया ।। <br />सुषुप्ते न तदस्तीह प्रयुक्तं यत्स्वगोचरैः ।। १५०९ ।। </div>
						<div class="verse">सजातीयप्रयुक्तं यद् बुद्ध्यन्तं रूपमात्मनः ।।<br />धर्मादिहेतुकं प्राज्ञे तद् ध्वस्तं कर्मणः क्षयात् ।। १५१० ।।</div>
						<div class="verse">तमोन्तात्कारणात्तद्धि द्वितीयं कार्यरूपतः ।।<br />ततोऽन्यद्न्रहणं नास्ति, विभक्तं ग्राह्यमेव च ।। १५११ ।। </div>
						<div class="verse">स्वप्नेऽप्येतत्र्रयं नाभूद्वासनामात्रशेषतः ।। <br />किमु विध्वस्तनिःशेषद्वैतहेतौ सुषुप्तगे ।। १५१२ ।। </div>
						<div class="verse">सुषुप्ते योऽवशिष्टोऽत्र कौटस्थ्यान्नान्यदर्श्यसौ ।।<br />योऽप्यन्यदर्शी सोऽप्यत्र नास्ति तद्धेत्वसंभवात् ।। १५१३ ।। </div>
						<div class="verse">द्वितीयदर्शनायालं रूपमासीद्यदात्मनः ।।<br />तन्नास्ति तद्द्वितीयं विभक्तं नात ईक्षते ।। १५१४ ।। </div>
						<div class="verse">अविद्यावद्दूितीयं वा नित्यदृष्टेर्विवक्ष्यते ।। <br />सदाहीनाननुदितभास्वदेकदृगात्मनः ।। १५१५ ।। </div>
						<div class="verse">तादात्म्यव्यतिरेकाभ्यां तमस्तज्जं च नाऽऽत्मनः ।।<br />विरोधादेसतोऽकार्यकारणत्वात्परात्मनः ।। १५१६ ।। </div>
						<div class="verse">विभक्तं यत्तमोऽस्तीव नाविभक्तं मनागपि ।।<br />तमोऽन्वितत्वाद्वुद्ध्यन्ते न प्राज्ञेऽनन्वयात्तमः ।। १५१७ ।। </div>
						<div class="verse">कूटस्थदृष्टावेकस्मिन्नविभक्ते सहस्रधा ।।<br />नामरूपादिभेदेन विभक्तं यत्तमो दृशेः ।। १५१८ ।। </div>
						<div class="verse">तत्तु द्वितीयं नेहास्ति तमोऽनर्थस्य कारणम् ।।<br />द्रष्ट्रादिरूपसंभेदाद्यत्पश्येज्जागरे यथा ।। १५१९ ।। </div>
						<div class="verse">अविद्यादेरभावोक्त्या कूटस्थात्मैव भण्यते ।। <br />कारणात्मा यतोऽभावः कार्याख्यस्येह वस्तुनः ।। १५२० ।। </div>
						<div class="verse">अज्ञानान्नान्नयदस्तित्वं सर्वस्यानात्मनो यथा ।। <br />निवृत्तिस्तद्वत्तद्धेतोर्नावगत्यात्मनोऽपरा ।। १५२१ ।। </div>
						<div class="verse">तत्तु नैवेह वस्त्वस्ति द्वितीयं मोहहेतुजम् ।।<br />साक्षिणो विषयीभूतं विभक्तं कार्यरूपतः ।। १५२२ ।। </div>
						<div class="verse">संविदैव समाप्तत्वात्तमोजस्य पुोत्थितेः ।। <br />लभते न द्वितीयत्वमन्यत्वासंभवात्तमः ।। १५२३ ।। </div>
						<div class="verse">कार्यस्यापि च बुद्ध्यादेस्तद्धेतोरविभागतः ।। <br />न तदस्ति द्वितीयत्वं संविदैव समाप्तितः ।। १५२४ ।। </div>
						<div class="verse">थत एवमतः प्राह नेह तद्वस्तु विद्यते ।।<br />यत्पश्येद्गेचरापन्नं मुखशब्दादिलक्षणम् ।। १५२५ ।। </div>
						<div class="verse">यत्पश्येदिति कर्त्रुक्तिर्द्रष्टाऽत्राऽऽशङ्क्याते यतः ।। <br />तन्नास्ति विषयोल्लेखिदर्शनस्येह कारणम् ।। १५२६ ।। </div>
						<div class="verse">श्रोत्रादिकरणोपेतं यतोऽन्तःकरणं दृशेः ।।<br />बाह्यार्थदर्शने हेतुः कौटस्थ्यान्न तदक्षरम् ।। १५२७ ।। </div>
						<div class="verse">तमोन्तः कारणं बुद्धेर्द्रष्टाऽन्तःकरणावधिः ।। <br />सुखी दुःखी च देहान्तः प्रत्यगज्ञानहेतुतः ।। १५२८ ।। </div>
						<div class="verse">बुद्ध्यादेश्च समुत्पत्तौ धर्माद्येवात्र कारणम् ।।<br />यतोऽतः कारणध्वस्तौ बुद्ध्याद्येत्यात्मकारणम् ।। १५२९ ।। </div>
						<div class="verse">तमोन्वयस्तमःकार्ये बुद्ध्यादावेव युज्यते ।।<br />न त्वकारणकार्येऽस्मिन्नित्यबुद्धे परात्मनि ।। १५३० ।। </div>
						<div class="verse">वृत्तिं च लभते कार्यं न स्वकारणतोऽन्यतः ।। <br />न कार्यं कारणं वाऽस्ति प्रत्यग्वृत्तव्यपेक्षया ।। १५३१ ।। </div>
						<div class="verse">बुद्ध्यन्तस्यास्य मूढस्य सुखशब्दादिदर्शिनः ।।<br />स्वकारणक्षयाद्ध्वस्तौ नाऽऽत्मा पश्यन्नपीक्षते ।। १५३२ ।। </div>
						<div class="verse">द्रष्टृत्वादिविभागेन विभक्तो यस्त्वविद्यया ।। <br />स कूटस्थात्मनाऽपीतो रज्ज्वा सर्पो यथा तथा ।। १५३३ ।। </div>
						<div class="verse">द्रष्टृदर्शनदृश्यानां संबन्धोऽतो न वीक्ष्यते ।।<br />तमस्विनः प्रलीनत्वान्नाविद्याकार्यमीक्षते ।। १५३४ ।। </div>
						<div class="verse">द्रष्टृदर्शनदृश्यादिभेदोऽविद्याप्रकल्पितः ।।<br />यतोऽतो मोहविध्वस्तौ द्रष्ट्राद्यात्मनि नेक्ष्यते ।। १५३५ ।। </div>
						<div class="verse">उत्तरेष्वपि वाक्येषु यथोक्तमुपपादयेत् ।। <br />व्याख्यानमेतदेवेति नातोऽन्यदवशिष्यते ।। १५३६ ।। </div>
						<div class="verse">अन्ये पुनरिमं ग्रन्थमन्यथैव यथोदितात् ।। <br />व्याचक्षते हि व्याख्यानात्तच्चापीह विभाव्यते ।। १५३७ ।। </div>
						<div class="verse">निरस्य पूर्वपक्षोक्तीः परिहारोक्तिभिः क्रमात् ।।<br />ज्योतिर्मात्रतया स्थानं दृशेः प्राज्ञे जगौ सुधीः ।। १५३८ ।। </div>
						<div class="verse">साधयित्वा स्वयंज्योतिः सुषुप्ते युक्तिभिः स्फुटम् ।।<br />अथैवं ज्ञस्वभावोऽपि कस्मात्प्राज्ञे न पश्यति ।। १५३९ ।। </div>
						<div class="verse">इत्याशङ्कापनुत्त्यर्थं परो ग्रन्थोऽवतारितः ।।<br />तद्व्याख्यानं यथावच्च ह्यक्षराणां विभाव्यते ।। १५४० ।। </div>
						<div class="verse">यद्वेै न पश्यतीत्येवमात्मानमतिशङ्कसे ।।<br />तन्मा शङ्कीर्यतः प्राज्ञे पश्यन्नात्माऽत्र वर्तते ।। १५४१ ।। </div>
						<div class="verse">इत्थंसतत्त्वकस्तावद्द्रष्टव्यः श्रुतियुक्तिभिः ।।<br />न पश्यतीति न पुनर्द्रष्टव्यो हेत्वसंभवात् ।। १५४२ ।। </div>
						<div class="verse">विशेषवन्न चाप्यस्य विज्ञानमिह जायते ।।<br />पश्यन्न पश्यतीत्येवं पदार्थद्वयमीरितम् ।। १५४३ ।। </div>
						<div class="verse">तदाविष्करणे ग्रन्थः क्रमेणाऽऽरभ्यते परः ।।<br />न हि द्रष्टुरितीत्थं च सौकर्येणावगम्यते ।। १५४४ ।। </div>
						<div class="verse">द्रष्टा दृष्टिक्रियाकारी विज्ञानात्मा पुमानिह ।।<br />बुद्ध्युपात्तस्य रूपादेर्विज्ञानं च ततः परम् ।। १५४५ ।। </div>
						<div class="verse">तत्रापि च धियो वृत्तेर्ग्राह्यग्राहकरूपतः ।।<br />घटादिमेयविषयात्पूर्वोत्पन्नक्रियात्मनः ।। १५४६ ।। </div>
						<div class="verse">क्रियान्तरस्य निर्वृत्तौ द्रष्टा तत्रापि पुरूषः ।।<br />दृक्शाक्तिः पुरुषे तत्र या रूपाद्यनुरोधिनी ।। १५४७ ।। </div>
						<div class="verse">क्रियाभावोऽवगन्तृस्थो विज्ञानात्मैककर्तृकः ।।<br />तस्या दृष्टेः क्रियाया हि द्रष्टृधर्मत्वतः सदा ।। १५४८ ।। </div>
						<div class="verse">द्रष्टुर्विपरिलोपोऽत्र मनागपि न विद्यते ।।<br />गुणिस्थित्यनुरोधित्वाद्नुणानामग्निदाहवत् ।। १५४९ ।। </div>
						<div class="verse">यत एवमतो यावदात्मा द्रष्टा न नश्यति ।।<br />न तावत्स्यात्समुच्छेदो द्रष्टुर्दृष्टेस्तदाश्रयात् ।। १५५० ।। </div>
						<div class="verse">मतं गुणिविनाशेन तद्गुणोऽपि विनङ्क्ष्यति ।।<br />अग्न्याद्यौष्ण्यादिवच्चेन्न द्रष्टुरस्याविनाशतः ।। १५५१ ।। </div>
						<div class="verse">अत आहाविनाशित्वाद्द्रष्टुर्दृष्टिकृतः सदा ।। <br />विनंष्टुं नाऽऽत्मनः शीलं घटादेरिव युज्यते ।। १५५२ ।। </div>
						<div class="verse">न विनश्यत्यसौ कस्मादिति हेतुरिहोच्यताम् ।।<br />सर्वात्मत्वात्तथैकत्वाद्द्रष्टुर्नाशो न विद्यते ।। १५५३ ।। </div>
						<div class="verse">येनास्याऽऽशङ्क्यते नाशस्तेनास्याप्रविभागतः ।।<br />संभाव्यते न नाशोऽस्य नंष्टुर्नाशाविभागतः ।। १५५४ ।। </div>
						<div class="verse">न च तेनैव तस्यैव विनाश उपपद्यते ।।<br />ऐकात्म्याद्द्वैतविषये यथाऽग्नीन्धनयोस्तथा ।। १५५५ ।। </div>
						<div class="verse">द्रष्टस्ततोऽविनाशित्वान्नित्या नित्यस्य धर्मिणः ।। <br />आदित्यारशिम्वद्ग्राह्या दृष्टिरप्यविनाशिनी ।। १५५६ ।। </div>
						<div class="verse">नित्योऽतो नित्यया दृष्ट्या पश्यन्नेवाविलुप्तया ।।<br />द्रष्टऽऽस्ते प्रज्वलन्त्याऽत्र सुषुप्ते यो विवक्षितः ।। १५५७ ।। </div>
						<div class="verse">एवं तावत्स्थितं पूर्वं पश्यन्निति यदीरितम् ।।<br />न पश्यतीति यत्तूक्तं तदिदानीं प्रपञ्च्यते ।। १५५८ ।। </div>
						<div class="verse">न पश्यतीदं द्रष्टव्यमिति यत्सूत्रितं पुरा ।।<br />पश्यन्नेव यदि ह्यास्ते कथं तदुपपद्यते ।। १५५९ ।। </div>
						<div class="verse">यथोपपद्यते सर्वं शृणु तच्चापि भण्यते ।।<br />पश्यन्नेवायमत्राऽऽस्ते पूर्वहेतुसमाश्रयात् ।। १५६० ।। </div>
						<div class="verse">तत्तु द्वितीयं नेहास्ति द्रष्टव्यं यत्समाश्रयात् ।।<br />विशेषबुद्ध्यभिव्यक्तिर्जाग्रद्भूमाविवेष्यते ।। १५६१ ।। </div>
						<div class="verse">ननु द्रष्टव्यमस्त्येव द्वैताद्वैतात्मकत्वतः ।।<br />ब्रह्मणोऽस्य कथं नास्ति द्रष्टव्यमिति भण्यताम् ।।<br />द्रष्टव्यं स्याद्विभक्तं त्न्नाविभक्तं यथोदितम् ।। १५६२ ।। </div>
						<div class="verse">यदि ह्यन्यत्ततो द्रष्टुर्दृश्यं तत्स्याद्विभागवत् ।। <br />ततः पश्येद्विभक्तं सन्न त्वेवमिह विद्यते ।। १५६३ ।। </div>
						<div class="verse">पश्यन्नेवायमत्राऽऽस्ते द्रष्टव्यासंभवात्सदा ।।<br />न पश्यतीति द्रष्टोक्तो न तु दृष्टिविनाशतः ।। १५६४ ।। </div>
						<div class="verse">ज्वलन्नपि यथा वह्निर्नानभ्याहितमिन्धनम् ।।<br />दहतीह तथा द्रष्टा नाप्राप्तं दृश्यमीक्षते ।। १५६५ ।। </div>
						<div class="verse">व्याख्यानमेतत्सुधियां श्रद्दधाना उपासते ।।<br />युक्त्यक्षरबहिष्ठत्वान्न विद्वासं उपासते ।। १५६६ ।। </div>
						<div class="verse">यथा चेदमसंबद्धं न युक्त्यक्षरसंश्रयम् ।।<br />तथाऽसकृत्पुराऽप्युक्तमधुनाऽप्यभिधीयते ।। १५६७ ।। </div>
						<div class="verse">पश्यन्नेवायमत्राऽऽत्मा सुषुप्ते व्यवतिष्ठते ।। <br />एवंसतत्त्व एवायमिति हेतुरिहोदितः ।। १५६८ ।। </div>
						<div class="verse">न च प्रादुर्भवत्यस्य ज्ञानमन्यद्विशेषवत् ।। <br />न पश्यतीति वाक्यस्य व्याख्यानमिदमीरितम् ।। १५६९ ।। </div>
						<div class="verse">पश्यन्नेवेति चेदेतद्वस्तुयाथात्म्यमुच्यते ।।<br />इत्थंसतत्त्व इत्युक्त्या कथं द्रष्टृक्रियोच्यते ।। १५७० ।। </div>
						<div class="verse">द्रष्ट्रधीना क्रियादृष्टिरिति चेद्भवतोच्यते ।। <br />कथं विपरिलोपोऽस्याः क्रियात्वे सति वार्यते ।। १५७१ ।। </div>
						<div class="verse">अभूतदृष्टिकर्तृत्वे द्रष्टृत्वं द्रष्टुरिष्यते ।। <br />प्रादुर्भावे तथाऽसत्याः क्रियायाश्च क्रियात्मता ।। १५७२ ।। </div>
						<div class="verse">द्रष्ट्रा च क्रियाते दृष्टिर्न चासौ परिलुप्यते ।।<br />इति स्ववचसैवैतद्विरुमभिधीयते ।। १५७३ ।। </div>
						<div class="verse">कार्यस्यापि च नित्यत्वं वचनाच्चेत्प्रसिध्यति ।। <br />वचनस्याप्रमाणत्वं कारकत्वात्प्रसज्यते ।। १५७४ ।। </div>
						<div class="verse">प्रमाणं बोधकं सर्वं तच्च सिद्धस्य वस्तुनः ।।<br />पूर्वं प्रमाणसंबन्धाद्व्यङ्ग्यव्यञ्जकसंगतेः ।। १५७५ ।। </div>
						<div class="verse">अनुमानविरोधस्य वचसोऽस्य प्रसज्यते ।।<br />अविनाभाविता यस्मादनित्यकृतकत्वयोः ।। १५७६ ।।</div>
						<div class="verse">द्वौ पदार्थावुपन्यस्तावित्येतदतिदुर्घटम् ।।<br />यतो न पश्यतीत्येतदनूद्यान्यद्विभाव्यते ।। १५७७ ।। </div>
						<div class="verse">न पश्यतीति प्राप्तत्वान्नापूर्वोऽर्थोऽवबोध्यते ।। <br />न पश्यतीत्यतोऽनूद्य पश्यन्निति विधीयते ।। १५७८ ।। </div>
						<div class="verse">पश्यन्नित्यस्य वा व्याख्या कारकत्वनिवृत्तये ।।<br />न पश्यतीति वचनं न त्वर्थान्तरमुच्यते ।। १५७९ ।। </div>
						<div class="verse">किमयं दृष्टिकारित्वात्पुमान्द्रष्टेति भण्यते ।।<br />दृष्ट्यात्मकं वा किं वस्तु द्रष्टेत्यत्र विवक्ष्यते ।। १५८० ।। </div>
						<div class="verse">न तावद्दृष्टिकर्तृत्वं कौटस्थ्यादात्मवस्तुनः ।।<br />कौटस्थ्यसिद्धौ हेतूंश्च प्रागवोचमनेकशः ।। १५८१ ।। </div>
						<div class="verse">क्रियाकारकरूपस्य प्रत्यङ्भात्रसतत्त्वतः ।। <br />नातोऽस्य कारकत्वां स्यात्साक्षित्वाच्च क्रियावताम् ।। १५८२ ।। </div>
						<div class="verse">बुद्ध्युपात्तस्य रूपादेर्विज्ञातृत्वं न चाऽऽत्मनः ।।<br />भोक्तृत्वमपि तस्येह चैतन्याभासवर्त्मना ।। १५८३ ।। </div>
						<div class="verse">मणेरेव विकारोऽयं याऽलक्तादिसरूपता ।।<br />नालक्तकादेर्विकृतिर्निष्क्रियत्वादिहेष्यते ।। १५८४ ।। </div>
						<div class="verse">रक्तत्वादिप्रसिद्ध्यर्थं विक्रियां न प्रपद्यते ।।<br />अलक्तकादिः सर्वत्र यथैवं ह्यात्मवस्त्वपि ।। १५८५ ।। </div>
						<div class="verse">गुणिस्थित्यनुरोधित्वं न च सर्वत्र वीक्ष्यते ।।<br />गुणानां केशकृष्णत्वं व्येति केशेषु सत्स्वपि ।। १५८६ ।। </div>
						<div class="verse">अग्नेरात्यन्तिको नाशो भवताऽपि न मृष्यते ।।<br />न चोष्णत्वं सतोऽप्यग्नः काष्ठादावुपलभ्यते ।। १५८७ ।। </div>
						<div class="verse">गुणिस्थित्यनुरोधित्वमस्तु नाम गुणात्मनः ।।<br />द्रष्टुर्दृष्टेः किमायातं क्रिया दृष्टिर्गुणो न तु ।। १५८८ ।। </div>
						<div class="verse">कारकाणां स्वभावोऽयं यदकृत्वा प्रवर्तनम् ।।<br />यथाऽभूत्वा तथा भावः क्रियायास्तत्त्वमुच्यते ।। १५८९ ।। </div>
						<div class="verse">यावद्द्रव्यानुरोधित्वं नावश्यं गुणकर्मणोः ।।<br />द्रव्ये सत्यपि लोकेऽस्मिन्व्यभिवारस्य दर्शनात् ।। १५९० ।। </div>
						<div class="verse">जातिक्रियागुणादीनां निषेधादात्मवस्तुनः ।।<br />अस्थूलं नेति नेतीति प्रतीचोऽन्यन्निषिध्यते ।। १५९१ ।।</div>
						<div class="verse">द्रष्टुश्चापि न नित्यात्वं क्रियोद्भूतिनिमित्ततः ।।<br />क्रियाकारकयो रूपमितरेतरहेतुकम् ।। १५९२ ।। </div>
						<div class="verse">स्वमात्रेण न यत्सिद्धं तत्सिद्धं परतः कथम् ।।<br />स्वमात्रेण च यत्सिद्धं तस्यापेक्षाऽन्यतः कुतः ।। १५९३ ।। </div>
						<div class="verse">न सिद्धयोर्मिथोऽपेक्षो न स्वतोऽसिद्धयोस्तथा ।<br />इत्यादेः पूर्वमुक्तत्वान्नेह भूयोऽपि यत्यते ।। १५९४ ।। </div>
						<div class="verse">नासतो विद्यतेऽपेक्षा नापि कूटस्थवस्तुनः ।।<br />शकत्यवस्थं यतो वस्तुहेत्वपेक्ष्यैति विक्रियाम् ।। १५९५ ।। </div>
						<div class="verse">नित्यं न भवनं यस्य यस्य वा नित्यभूतता ।।<br />न तस्य क्रियमाणत्वं खपुष्पाकाशयोरिव ।। १५९६ ।। </div>
						<div class="verse">उत्पत्त्यादौ तु यच्छक्तं शक्तिमात्रात्मना स्थितम् ।।<br />तदेव हेत्वपेक्षं सदुत्पत्त्यादि प्रपद्यते ।। १५९७ ।। </div>
						<div class="verse">उत्पत्त्यादावशक्तत्वात्कौटस्थ्यादात्मवस्तुनः ।।<br />अद्वितीयत्वतश्चास्य नोत्पत्त्यादि प्रसिध्यति ।। १५९८ ।। </div>
						<div class="verse">शक्त्यवस्थानि वस्तूनि योग्यहेतोरसंभवात् ।।<br />नाऽऽर्तवानि प्रसूयन्ते योग्यहेतौ च तज्जनिः ।। १५९९ ।</div>
						<div class="verse">कार्यं नाक्रियमाणं सन्नाकुर्वत्कारणं तथा ।।<br />मिथो न व्यतिरेकेण सिध्येते कार्यकारणे ।। १६०० ।। </div>
						<div class="verse">वस्त्वेव दृष्टिरत्रातो न क्रिया नापि कारकम् ।।<br />तस्मादेवाविनाशित्वादिति हेतुरिहोदितः ।। १६०१ ।। </div>
						<div class="verse">निर्णीतं प्रथमं वस्तु पश्यन्निति यदीरितम् ।।<br />न पश्यतीति यत्तूक्तं तस्य व्याख्याऽधुनोच्यते ।। १६०२ ।। </div>
						<div class="verse">दृष्टेरपरिलोपश्चेदथ कस्मान्न पश्यति ।।<br />प्रवोधवत्सुषुप्तेऽस्मिन्निति प्रतिविधीयते ।। १६०३ ।।</div>
						<div class="verse">पश्यन्नेवायमात्मेति यथोक्तन्यायसंश्रयात् ।। <br />न तु द्वितीयं जाग्रद्वत्पश्यत्यात्मा सुषुप्तगः ।। १६०४ ।। </div>
						<div class="verse">द्वतीयं नेक्षते कस्मादित्यत्रैवाभिधीयते ।।<br />हेतुर्न तु तदस्तीति पश्येद्यद्वस्तु बोधवत् ।। १६०५ ।। </div>
						<div class="verse">विशेषदृष्ट्यभिव्यक्तिर्यदाश्रित्य प्रसिध्यति ।। <br />न तदस्ति यतस्तस्मात्पस्यन्नपि न पश्यति ।। १६०६ ।। </div>
						<div class="verse">इति व्याख्या न साध्वीयं द्रष्टव्यासंभवे यतः ।।<br />न प्रात्यक्ष्यं द्रष्टृदृष्ट्योः स्यात्सुषुप्तप्रसिद्धिवत् ।। १६०७ ।। </div>
						<div class="verse">तमस्यवस्थितोऽपश्यञ्ज्ञातृज्ञानतमांसिहि ।।<br />प्रपद्यते विवेकेन यथा कुम्यादिवीक्षणे ।। १६०८ ।। </div>
						<div class="verse">न प्राज्ञे तु ततोऽयुक्तं दृश्यमात्रनिषेधनम् ।।<br />ग्राहकग्रहणग्राह्यभावाभावाद्यपह्नुतेः ।। १६०९ ।। </div>
						<div class="verse">ननु चास्त्येव तद्दृश्यं समस्तव्यस्तरूपतः ।।<br />यथोक्तवस्तुनो मैवं तस्यानत्यन्तभेदतः ।। १६१० ।। </div>
						<div class="verse">बाढमस्त्वे तदृश्यं न त्वत्यन्तविभागवत् ।।<br />स्याद्विभक्तं तदन्यच्चेत्पश्येदेव प्रबोधवत् ।। १६११ ।। </div>
						<div class="verse">नात्यन्तमेव सर्वत्र विभागोऽयं समीक्ष्यते ।।<br />विशेषणमतोऽन्याय्यमत्यन्तमिति भण्यते ।। १६१२ ।। </div>
						<div class="verse">विभक्तमविभक्तं वा वस्तु वस्त्वन्तराश्रयात् ।। <br />सर्वैकत्वे विभागो वाऽविभागो वा न युज्यते ।। १६१३ ।। </div>
						<div class="verse">यद्धि यस्माद्विभक्तं स्यात्तदेव स्यात्ततः कथम् ।।<br />अविभक्तं विरुद्धत्वात्तस्मादुक्तमशोभनम् ।। १६१४ ।। </div>
						<div class="verse">अपह्नुतिर्विभागस्य ह्यविभक्तगिरोच्यते ।। <br />विभागान्नापरं वस्तु ह्यविभक्तगिरा ततः ।। १६१५ ।। </div>
						<div class="verse">अन्यद्विभक्तमिति च तथा द्रष्टव्यमित्यपि ।।<br />सामर्थ्यादेक एवार्थो भूयो भूयोऽभिधीयते ।। १६१६ ।। </div>
						<div class="verse">अस्मत्पक्षे तु दोषोऽत्र मनागपि न विद्यते ।।<br />द्रष्टव्यो दृष्टियोग्योऽर्थो ह्यन्योऽनन्यश्च युज्यते ।। १६१७ ।। </div>
						<div class="verse">परमार्थात्मनस्तद्वत्कल्पिताज्ञानलक्षणः ।। <br />अविभक्तोऽपि चान्यः स्याद्वैलक्षण्यात्परस्परम् ।। १६१८ ।। </div>
						<div class="verse">धर्मादीनां विभक्तत्वमविभक्तेऽपि धर्मिणि ।।<br />एवं न पुनरुक्तत्वं द्रष्टव्यादेः प्रसज्यते ।। १६१९ ।। </div>
						<div class="verse">साक्ष्यार्थो दृष्टियोग्यः स्यादन्यो मात्रादिरात्मनः ।।<br />द्रष्टृदर्शनदृश्यार्था विभक्ताः स्युः परस्परम् ।। १६२० ।। </div>
						<div class="verse">द्वैताद्वैतात्मकत्वं च प्रवाणान्नोपपद्यते ।।<br />यथेह वस्तुनः साक्षात्तथा पूर्वमवादिषम् ।। १६२१ ।। </div>
						<div class="verse">पूर्ववाक्ये यथा व्याख्या कृता कृत्स्ना तथैव सा ।।<br />उत्तरेष्वपि वाक्येषु कर्तव्या पण्डितैरतः ।। १६२२ ।। </div>
						<div class="verse">दर्शनादिक्रियाणां यदस्तित्वं तन्न वास्तवम् ।।<br />सदसत्त्वादिसंभेदशून्यत्वादात्यवस्तुनः ।। १६२३ ।। </div>
						<div class="verse">विदितादन्यदेवैतत्तथैवाविदितादधि ।।<br />ब्रह्मात्मवस्त्विति ज्ञेयमिति श्रौतं वचः स्फुटम् ।। १६२४ ।। </div>
						<div class="verse">द्रष्टुरिति तृजन्तेन कर्तृत्वमभिधीयते ।।<br />द्रष्टा कस्येत्यपेक्षायां दृष्टेरित्यभिधीयते ।। १६२५ ।। </div>
						<div class="verse">दृष्टिरित्यपि भावः स्यात्समाप्तिर्या क्रियात्मनः ।।<br />फलाश्रितोऽसौै भावोऽत्र दृष्टिशब्देन भण्यते ।। १६२६ ।। </div>
						<div class="verse">फलं प्रकाशनं ज्ञानं तत्कर्तृत्वं च वस्तुनः ।।<br />प्रत्येकमुच्यतेऽत्रैतद्वाक्येप्वेतेषु वस्तुनः ।। १६२७ ।। </div>
						<div class="verse">इह यद्दूषणं वाच्यं तदुक्तमिति नोच्यते ।।<br />कारकादेरसद्भावात्सुषुप्ते परमार्थतः ।। १६२८ ।। </div>
						<div class="verse">कारकादिविधर्माऽपि प्रत्यगज्ञानहेतुजैः ।।<br />ग्राहकग्रहणग्राह्यरूपैरात्मेक्ष्यते तथा ।। १६२९ ।। </div>
						<div class="verse">कर्तृकार्यावभासित्वात्कर्तृकार्यदिसाक्ष्ययम् ।।<br />कर्तृकार्यादिवद्भाति कूटस्थोऽप्यात्ममोहतः ।। १६३० ।। </div>
						<div class="verse">एकैवेयमतो दृष्टिर्जन्महानादिवर्जिता ।।<br />बहुत्वजन्मनाशादि यात्यविद्योत्थसंगतेः ।। १६३१ ।। </div>
						<div class="verse">यन्न रसयतीत्यत्र विजानन्वा इतीर्यते ।।<br />विरूपं प्रस्तुताद्रूपादन्याय्यं भण्यते कुतः ।। १६३२ ।। </div>
						<div class="verse">नैष दोषोऽत्र विज्ञप्तिमात्ररूपे परात्मनि ।।<br />दृष्ट्यादिशक्तिभेदोऽयं मा प्रसाङ्क्षीदितीर्यते ।। १६३३ ।। </div>
						<div class="verse">यत एवमतो ज्ञप्तिमात्रमेवाभिधीयते ।। <br />दृष्ट्यादिशब्दौस्तस्माच्च सलिलादिवचोऽर्थवत् ।। १६३४ ।। </div>
						<div class="verse">बाह्यदृष्ट्याद्युपाधिस्था प्रत्यगात्मैकलक्षणा ।।<br />दृष्टिर्दृष्ट्यादिवाच्येह विनाशादिनिषेधतः ।। १६३५ ।। </div>
						<div class="verse">अन्तर्भावेऽपि दृष्ट्यादौ मतिविज्ञानयोरिह ।।<br />स्वातत्र्योणापि तद्वृत्तेः सिद्धेर्भूयः पृथग्ग्रदृः ।। १६३६ ।। </div>
						<div class="verse">दहनौष्ण्यादिवद्वह्नेर्विभिन्नाः स्युः परस्परम् ।।<br />द्रुष्टुर्दृष्ट्यादयो धर्मा भिन्नाभिन्नात्मना स्थिताः ।। १६६७ ।। </div>
						<div class="verse">उतैकस्यैव धर्मस्य तदबोधोत्थभेदतः ।।<br />भेदोऽयं लक्ष्यते मोहाद्रवेः स्वोत्थैर्जलैरिव ।। १६३८ ।। </div>
						<div class="verse">इह व्याचक्षते केचिन्नानात्वैकत्वारूपता ।।<br />स्वत एवाऽऽत्मनो ग्राह्या चैतन्यमिव सर्वदा ।। १६३९ ।। </div>
						<div class="verse">भेदाभेदात्मकं सर्वं वस्तु दृष्टं यतस्ततः ।। <br />परपक्षे न दृष्टान्तः कश्चिदप्युपलभ्यते ।। १६४० ।। </div>
						<div class="verse">एकैव गोता गोपिण्डे सास्नाद्यर्थानुसारिणी ।।<br />सास्नादयो मिथो भिन्ना न चान्योन्यविरोधिनः ।। १६४१ ।। </div>
						<div class="verse">न च सामान्यबुद्ध्येह भेदबुद्धिर्निवर्तते ।।<br />नापि सामान्यधीबाधो विशेषोत्थधियेष्यते ।। १६४२ ।। </div>
						<div class="verse">स्थूलेषु यद्वत्सामान्यविशेषात्मकता तथा ।।<br />संभावनीया निःशेषसूक्ष्मवस्तुष्वपीदृशी ।। १६४३ ।। </div>
						<div class="verse">नानात्वैकत्ववत्स्थूलं दृष्टं वस्तु यथा तथा ।। <br />आत्माद्यतीन्द्रियं वस्तु वस्तुत्वदिति गम्यताम् ।। १६४४ ।। </div>
						<div class="verse">इत्येवं पण्डितंमन्या अनुमानबलादिह ।<br />भिन्नाभिन्नात्मकं वस्तु स्थापयन्त्यविशेषतः ।। १६४५ ।। </div>
						<div class="verse">इत्युक्तपरिफल्गुत्वप्रबोधायाभिधीयते ।।<br />न्यायः श्रेयोर्थिना मा भूद्भान्तिर्वेदान्तवस्तुनि ।। १६४६ ।। </div>
						<div class="verse">भेदग्राहि न नो मानं कृत्स्नेऽपि जगतीक्ष्यते ।। <br />वस्तुस्वरूपमुज्झित्वा मेयं नास्त्यपरं मितेः ।। १६४७ ।। </div>
						<div class="verse">न च स्वरूपे भेदोऽस्ति कस्यचिद्वस्तुन कचित् ।।<br />स्वरूपाच्चान्यतो भेदः प्रमाणाभासगोचरः ।। १६४८ ।। </div>
						<div class="verse">असाधारणरूपेण व्यावर्तन्ते परस्परम् ।।<br />यथा विशेषाः सामान्यं तथा व्यावर्तते ततः ।। १६४९ ।। </div>
						<div class="verse">तेऽपि सामान्यमात्रं चेद्विशेषा भवतो मताः ।।<br />विशेषविरहात्तर्हि सामान्यमपि दुःस्थितम् ।। १६५० ।। </div>
						<div class="verse">भिन्नं वा स्यान्न वा भिन्नं सामान्यं चेद्विशेषतः ।। <br />भेदे विशेष एव स्यात्सामान्यं खण्डमुण्डवत् ।। १६५१ ।। </div>
						<div class="verse">भेदभेदवतोर्भित्तावनवस्था प्रसज्यते ।। <br />धर्मधर्म्यप्रसिद्धिश्च तदभेदेऽपि सज्यते ।। १६५२ ।।</div>
						<div class="verse">आत्मैव चेद्विशेषाः स्युर्धर्मिणो धर्मलक्षणाः ।। <br />व्यतिरेको न संसिध्येदात्मत्वं स्यात्तदाऽऽत्मनः ।। १६५३ ।। </div>
						<div class="verse">स्वयंरूपत्वतो नाऽऽत्मा ह्यात्मनो व्यतिरिच्यते ।।<br />अनात्माभिजना ह्येषा व्यावृत्तिर्याऽऽत्मनो भवेत् ।। १६५४ ।। </div>
						<div class="verse">न च धर्म्यन्तरासत्त्वे प्रत्यगात्मातिरेकिणः ।। <br />धर्मा लभन्त आत्मानं पारतन्त्र्यात्मकत्वतः ।। १६५५ ।। </div>
						<div class="verse">धर्म्यन्तरस्य चास्तित्वे प्रतिज्ञार्थो न सिध्यति ।।<br />समस्तव्यस्तातारूप आत्मैवैक इतीरितः ।। १६५६ ।। </div>
						<div class="verse">व्यस्ता अपि तदात्मानो धर्माः स्युश्चेत्समस्तवत् ।।<br />विशेष उच्यतां कोऽत्र समस्तव्यस्तरूपयोः ।। १६५७ ।। </div>
						<div class="verse">धर्म्यन्तराश्रितैर्धर्मैर्नान्यो धर्मी विशेष्यते ।।<br />धर्मिधर्मत्वरूपस्य संबन्धस्यासमन्वयात् ।। १६५८ ।। </div>
						<div class="verse">नेति नेत्यादिवाक्यानां नैरर्थक्यं च सज्यते ।।<br />समास्तव्यस्तरूपत्वं यदि स्याद्ब्रह्मणः श्रुतेः ।। १६५९ ।। </div>
						<div class="verse">व्युत्थाप्य ब्रह्मणो द्वैतं तदनूद्य श्रुतिः पुनः ।।<br />आत्मैवेत्यब्रवीत्साक्षात्कुतो भेदस्य संभवः ।। १६६० ।। </div>
						<div class="verse">व्यावर्ततेऽस्वरूपं चेत्स्वरूपाद्वस्तु मानतः ।।<br />अनवाप्तस्वरूपं सद्वस्तु स्याच्छशशृङ्गवत् ।। १६६१ ।। </div>
						<div class="verse">मानं विधिमुखं मुक्त्वा न व्यावृत्त्येकवर्त्मना ।।<br />लभते मेयसंबन्धं तत्सद्वस्तूपलम्भतः ।। १६६२ ।। </div>
						<div class="verse">अघटादिव्युदासेन न घटाद्यर्थसंगतिः ।।<br />मितेरनेवंधर्मत्वान्नाभावे व्यापृतिर्मितेः ।। १६६३ ।। </div>
						<div class="verse">अप्रसिद्धघटाद्यर्थोऽघटाद्यर्थापनोदनम् ।।<br />मानेनेह कथं कुर्यादन्योन्याश्रयकारणात् ।। १६६४ ।। </div>
						<div class="verse">घटबोधप्रयुक्तेयमघटस्य ह्यपाक्रिया ।। <br />अघटार्थव्युदासाच्च घटार्थस्यावबोधनम् । १६६५ ।। </div>
						<div class="verse">घटवच्चाघटस्यापि तदन्यापाक्रियां विना ।।<br />नैवाधिगतिरित्येवमनवस्था प्रसज्यते ।। १६६६ ।।</div>
						<div class="verse">मातृमानाप्रसिद्धिश्च तदन्यापोहनादृते ।।<br />ताभ्यां विना प्रमेयोऽर्थो नितरां न प्रसिध्यति ।। १६६७ ।। </div>
						<div class="verse">पृथक्त्वं चापृथक्त्वं च गुणो येषां च वादिनाम् ।। <br />तत्प्रक्रियानुसारेणाप्यत्र नैवास्ति भेदधीः ।। १६६८ ।। </div>
						<div class="verse">पृथग्गुणस्ततोऽन्यभ्यः पृथक्त्वे वा पृथग्गुणात् ।। <br />अपृथग्वा मिथस्ते स्युर्न तथाऽपि भिदेक्ष्यते ।। १६६९ ।। </div>
						<div class="verse">अपृथक्त्वागुणद्रव्यं पथक्त्वं संश्रयेत्कथम् ।। <br />परस्परविरोधित्वाच्छैत्यं यद्वदविभावसुम् ।। १६७० ।। </div>
						<div class="verse">पारतन्त्र्यस्वभावाच्च न चाप्राप्तसमाश्रयः ।।<br />गुणत्वं लभते लोके गुणः कश्चिद्गुणी यथा ।। १६७१ ।। </div>
						<div class="verse">असंभित्तिः पृथक्त्वस्य ततोऽन्यभ्यः प्रसज्यते ।। <br />पृथक्त्वस्य न चेदन्यत्पृथक्त्वान्तरमिष्यते ।। १६७२ ।। </div>
						<div class="verse">अन्यापेक्षं पृथक्त्वं च स्वयमेवापृथग्घटः ।।<br />बलीयानन्तरङ्गत्वाद्वहिरङ्गं प्रबाधते ।। १६७३ ।। </div>
						<div class="verse">पृथग्गुणाच्च व्युत्थाप्य द्रव्यादेः किं स्वलक्ष्णम् ।। <br />स्वतोऽपृथकत्वात्सर्वस्य पृथक्त्वमपि दुर्लभम् ।। १६७४ ।। </div>
						<div class="verse">अथानुभवतोऽस्तीति पृथक्त्वं भवतो मतम् ।।<br />मैवं मिथ्यानुभूतित्वाच्छुक्तिकारजतादिवत् ।। १६७५ ।। </div>
						<div class="verse">नैकानुभूतिबलतो वस्तुनो लभ्यते भिदा ।।<br />भिन्नानुभूतितो नापि मिथस्तासामसंगतेः ।। १६७६ ।। </div>
						<div class="verse">एकस्यामनुभूतौ चेद्भेदो नाऽऽत्मन इष्यते ।।<br />मृषा तत्रैव स मिथो व्यभिचारादध्रुवं भवेत् ।। १६७७ ।। </div>
						<div class="verse">नानुभूतिः प्रतीचीयमभेदाद्भेदमीक्षते ।।<br />स्वरूपाव्यतिरेकाच्च नापि चानात्मनीक्षते ।। १६७८ ।। </div>
						<div class="verse">न चैकबुद्धिबाधेन द्व्यादिधीरुपजायते ।।<br />तत्कारणत्वात्तद्रुद्धेर्मृत्स्नेव घटजन्मनः ।। १६७९ ।। </div>
						<div class="verse">द्वित्र्यादिबुद्धिरेकस्मिन्मित्याऽतद्रूपवस्तुनः ।।<br />समूहस्योभयत्वेऽपि स्मृतेरप्यप्रमाणतः ।। १६८० ।। </div>
						<div class="verse">न चेत्समूहो वस्त्वस्ति एकैकत्वात्समूहिनाम् ।।<br />सत्यत्वेऽपि तथैकत्वान्नानेकत्वं तथाऽपि च ।। १६८१ ।। </div>
						<div class="verse">अद्वैतविषयैवेयं द्वौ त्रयश्चेति या मतिः ।। <br />एकत्वात्समुदायस्य न प्रमाऽतो भिदां प्रति ।। १६८२ ।। </div>
						<div class="verse">यदि प्रत्यक्षगम्योऽर्थो व्यावृत्तेस्तत्पृथक्त्वतः ।। <br />न प्रत्यक्षाभिसंबन्धः कुम्भप्रत्यक्षतो भवेत् ।। १६८३ ।। </div>
						<div class="verse">प्रत्यक्षगम्यधर्मश्चेद्व्यावृत्तिर्भवतोच्यते ।।<br />धर्मिप्रतीतिरेव स्यात्साऽपि चेहैककर्मिका ।। १६८४ ।। </div>
						<div class="verse">धर्मिबुद्धेर्न धर्मेषु बुद्धिभेदः प्रजायते ।।<br />देशकालाद्यभिन्नत्वादेकात्मत्वाच्च संविदः ।। १६८५ ।। </div>
						<div class="verse">सत्तत्त्वं सर्वभावानां तत्र तावन्न भेदधीः ।।<br />भेदधीविषयो यश्च तस्मात्सद्धीर्निवर्तते ।। १६८६ ।। </div>
						<div class="verse">सतैव सर्ववस्तूनि बिभ्रत्यात्मानमात्मना ।।<br />कल्पितत्वादनेकत्वाद्रज्जुसर्पद्विचन्द्रवत् ।। १६८७ ।। </div>
						<div class="verse">प्रकृत्यर्थातिरेकेण प्रत्ययार्थो न गम्यते ।।<br />सत्तत्यत्र ततः स्वार्थस्तद्धितोऽत्र भवन्भव्ते ।। १६८८ ।। </div>
						<div class="verse">सति व्यभिचरत्येव तदन्यद्वस्तु मोहजम् ।।<br />सर्पादिवस्तुवत्तस्मात्सत्सत्यमितरन्मृषा ।। १६८९ ।। </div>
						<div class="verse">व्युत्थिता हि सतो भेदाः प्रत्यक्षागमलिङ्गतः ।। <br />अभावात्मकतां प्राप्ता गम्यन्ते नेश्वरैरपि ।। १६९० ।। </div>
						<div class="verse">सदेकत्वमशेषेषु वस्तुष्वव्यभिचारि हि ।। <br />व्यभिचारि ततोन्यद्याद्वस्त्वतोऽद्वैतमेव सत् ।। १६९१ ।। </div>
						<div class="verse">व्युत्थाय न सतो यस्माद्वस्तु संभावनामपि ।।<br />अभावमपि नाऽऽप्नोति काऽऽस्था भूत्यै विनाऽऽत्मना ।। १६९२ ।। </div>
						<div class="verse">सत्सिद्धिमेव संभाव्य सिद्धाः स्मेत्यभिमन्वते ।।<br />सर्वे भावाः स्रजा यद्वद्भोगी सिद्धायतेऽन्यतः ।। १६९३ ।। </div>
						<div class="verse">प्रत्यक्षेणापि नाभावः क्वचिज्जगाति मीयते ।।<br />तस्य सद्वस्तुमेयत्वादभावस्याप्यसंभवात् ।। १६९४ ।। </div>
						<div class="verse">कामं घटाद्याभावोऽयं प्रत्यक्षादवसीयताम् ।।<br />प्रत्यक्षाभावसंसिद्धौ किं प्रमाणमितीर्यताम् ।। १६९५ ।। </div>
						<div class="verse">कार्यरूपाभिधाभेदादतीतानागतेष्विव ।।<br />ऐकात्म्यं सर्वभावानां भिन्ननामादिमत्स्वतः ।। १६९६ ।। </div>
						<div class="verse">अथ ब्रवीषि भेदोऽत्र स्याद्दूयोर्धर्मधर्मिणोः ।।<br />व्यावृत्तेर्धर्मधर्मित्वं न तयोरुष्णशीतवत् ।। १६९७ ।। </div>
						<div class="verse">न भावयोरसंभित्तेर्धर्मधर्मित्वमिष्यते ।।<br />नितरामभावयोर्न स्यान्न विरुद्धाविरुद्धयोः ।। १६९८ ।। </div>
						<div class="verse">निर्भेदकस्य कुम्भस्य भेदः केनेति भण्यताम् ।।<br />वस्त्वात्मनैव चेत्तर्हि मत्पक्षः साध्यते त्वया ।। १६९९ ।। </div>
						<div class="verse">वस्तुस्वरूपमुज्झित्वा नान्यत्र व्यापृतिर्मितेः ।।<br />अस्ति यस्मादतोऽद्वैतं वस्तु वस्तुनि सर्वदा ।। १७०० ।। </div>
						<div class="verse">व्यावृत्तिरनुवृत्तिर्वा सर्वस्यैवास्य वस्तुनः ।।<br />अद्वैतपक्षो भवता मदीयोऽयं प्रसाध्यते ।। १७०१ ।। </div>
						<div class="verse">व्यावृत्तोऽयमिति ज्ञानं किं कुम्भे किं ततोऽन्यतः ।। <br />अव्यावृत्तस्वरूपत्वात्कुम्भे तावन्न धीरियम् ।। १७०२ ।। </div>
						<div class="verse">नाप्यकुम्भव्युदासेन कुम्भस्य स्याद्विशेषणम् ।।<br />न ह्यम्भस्थेन शैत्येन शिखिनः स्याद्विशेषणम् ।। १७०३ ।। </div>
						<div class="verse">अस्यायमिति षष्ठ्यर्थः प्रत्यक्षादवगम्यते ।।<br />घटाभावः पटे किं न कुतो वाऽस्त घटेऽस्तिता ।। १७०४ ।। </div>
						<div class="verse">भावाभावौ सतो न स्तः सत्त्वादेवासतः कुतः ।।<br />नानयोर्धर्मधर्मित्वं विरोधादितरेतरम् ।। १७०५ ।। </div>
						<div class="verse">सर्वे भावाः स्वयं सन्तो व्यावृत्तिः किंसमाश्रया ।।<br />निराकृता स्वयं सद्भिर्यथा वियति कृष्णिमा ।। १७०६ ।। </div>
						<div class="verse">नभोवत्सदिदं सर्वं तत्र यत्तत्सदात्मना ।।<br />साध्यत्वं नान्यथा दृष्टमसतो यदि वा सतः ।। १७०७ ।। </div>
						<div class="verse">वस्त्वन्तराच्चेद्व्यावृत्तिरिष्यते ह्यन्यवस्तुनः ।।<br />वस्तुत्वात्सानस्त्वभावस्य वस्तु नो चेत्कुतो भिदा ।। १७०८ ।। </div>
						<div class="verse">घटो भावात्मनाऽऽप्नोति त्वत्साध्यं चेदशेषतः ।। <br />धटीभूतमिदं सर्वं द्वैतं ते किंप्रमं मतम् ।। १७०९ ।। </div>
						<div class="verse">बोधकं यत्प्रमेयस्य तत्प्रमाणमिहेष्यते ।।<br />न च प्रमाणनास्तित्वमीदृक्तस्मान्न युज्यते ।। १७१० ।। </div>
						<div class="verse">मेयााभावः प्रमाणानां यद्यभावेन गम्यते ।।<br />प्रमाणानामभावस्य गमकः को भविष्यति ।। १७११ ।। </div>
						<div class="verse">एकप्रत्ययनिर्ग्राह्यमेकं वस्त्विति भण्यते ।।<br />प्रत्यभिज्ञाबलाद्वाऽपि नाभावेऽस्त्युभयं हि तत् ।। १७१२ ।। </div>
						<div class="verse">दर्शनस्पर्शनाभ्यां स्याद्यथैकार्थग्रहस्तथा ।।<br />प्रत्यक्षाभावमानाभ्यां नानुभूतिरिहास्ति नः ।। १७१३ ।। </div>
						<div class="verse">न प्रमाणं प्रमेयं वा तदभावविशेषणम् ।।<br />तदा द्वयोरसंसिद्धेर्विरोधाच्चाप्यसंगतिः ।। १७१४ ।। </div>
						<div class="verse">यद्यसन्नपि धर्मः स्यान्नैपुण्याद्भवतः कचित् ।।<br />नभो मूर्तं घटोऽमूर्तो विश्रब्धैः किं न साध्यते ।। १७१५ ।। </div>
						<div class="verse">न भावयोरभिन्नत्वाद्धर्मधर्मित्वमिष्यते ।। <br />नितरामभावयोर्न स्याहूरतो भावाभावयोः ।। १७१६ ।। </div>
						<div class="verse">नाऽऽत्मना वस्तुना भेदो भेदस्यान्यव्यपाश्रयात् ।।<br />अन्यदीयोऽपि नान्यस्य भेदः स्यात्कल्पनां विना ।। १७१७ ।। </div>
						<div class="verse">स्वतोऽभिन्नस्वभावत्वान्न भेदोऽन्योन्यसंश्रयः ।।<br />उभयोरप्यसंभेदः कथं भिन्द्याद्विरोधिनम् ।। १७१८ ।। </div>
						<div class="verse">विशेषणप्रभेदेऽपि विशेष्योऽर्थो न भिद्यते ।।<br />शुक्लकृष्णादिभेदेऽपि गोपिण्डो न हि भिद्यते ।। १७१९ ।। </div>
						<div class="verse">विशेषणं विशेष्याच्चेद्विशेष्यान्तरवत्पृथक् ।।<br />भिन्नत्वात्संगतिर्न स्याद्विशेषणविशेष्ययोः ।। १७२० ।। </div>
						<div class="verse">नैकधीगम्यता च स्याज्ज्ञानस्यायुगपज्जनेः ।।<br />युगपन्न हि विज्ञानं जायते घटमेषयोः ।। १७२१ ।। </div>
						<div class="verse">प्रागेवानात्मसंबन्धादुत्पत्तावेवलब्धतः ।।<br />प्रत्यग्वस्तुप्रमेयस्य तावतैव कृतार्थतः ।। १७२२ ।।</div>
						<div class="verse">प्रमाणस्य ततोऽन्यस्मिन्न तन्मानत्वमर्हति ।। <br />विरोधिव्यभिचारित्वात्तदन्यस्य च वस्तुनः ।। १७२३ ।। </div>
						<div class="verse">सर्वं मिथोऽनपेक्षं सत्स्वात्ममात्रविवक्षया ।।<br />प्रत्यग्रूपात्परं रूपं न वस्तूत्प्रेक्ष्यते मितेः ।। १७२४ ।। </div>
						<div class="verse">यद्वस्तु स्वात्मनैवास्ति तत्परार्थं न बोधवत् ।।<br />पारार्थ्येनैव सद्यच्च तत्परस्माद्धिरुङ्न सत् ।। १७२५ ।। </div>
						<div class="verse">असाधारणरूपत्वात्प्रत्यक्चिन्मात्रवस्तुनः ।।<br />तत्तत्त्वानुविधाय्येव प्रमात्रादिर्भवन्भवेत् ।। १७२६ ।। </div>
						<div class="verse">द्रष्टव्याद्यनुसारिण्या प्रत्यङ्भोहप्रसूतितः ।।<br />दृष्ट्या विरुद्धदिक्स्थस्य प्रतीचो दर्शनं कुतः ।। १७२७ ।। </div>
						<div class="verse">श्रुतिमानार्पितं चैतन्नावज्ञेयं विपश्चिता ।।<br />पराञ्चीति तथा शास्रं न दृष्टेरिति च स्फुटम् ।। १७२८ ।। </div>
						<div class="verse">विदिताविदिताभ्यां नो व्युत्थाप्यब्रह्मचाब्रवीत् ।। <br />नातो वस्त्वन्तरं ज्ञेयं तदन्यस्य निषेधतः ।। १७२९ ।। </div>
						<div class="verse">मनुते मनसा यन्न येनाऽऽहुस्तन्मनो मतम् ।।<br />ब्रह्म विद्धि तदेव त्वं न त्विदं यदुपासते ।। १७३० ।। </div>
						<div class="verse">यतो वाचो निवर्तन्ते नेति नेतीति चापरम् ।।<br />इति स्पष्टं वचो मानं कुतो हेतोरुपेक्ष्यते ।। १७३१ ।। </div>
						<div class="verse">द्रष्टुः प्रतीचि यत्साक्षात्प्रत्यग्दृष्ट्याऽवसीयते ।। <br />दृष्ट्यादिजन्मनाशादिसाक्ष्यभेदात्मकं स्वतः ।। १७३२ ।। </div>
						<div class="verse">तदेतदिति मानेन तत्त्वमस्यादिना तथा ।।<br />ब्रह्मेति बोध्यते साक्षात्तत्तमोध्वस्तिवर्त्मना ।। १७३३ ।। </div>
						<div class="verse">ब्रह्मात्माऽऽत्मानमेवावेदहं ब्रह्मेति च श्रुतेः ।।<br />प्रत्यग्दृष्ट्यैव तद्ब्रह्म दृश्यते न पराग्धिया ।। १७३४ ।। </div>
						<div class="verse">घटोऽत्रास्तीति वाक्येऽस्मिन्को न्वर्थः संप्रतीयते ।। <br />मेयोऽनधिगतस्तावत्स्वानुभूत्यैकसिद्धिकः ।। १७३५ ।। </div>
						<div class="verse">मात्रादिजन्मनः प्राक्च नानुभूत्यतिरेकतः ।।<br />द्रष्टृदर्शनदृस्यादिवस्त्वन्यदवसीयते ।। १७३६ ।।</div>
						<div class="verse">मातृमानप्रमेयादेरन्योन्यव्यभिचारतः ।। <br />अनन्यानुभवात्प्रत्यक्संविदव्यभिचारिणी ।। १७३७ ।। </div>
						<div class="verse">संविदो व्यतिरेकेण वस्तु यद्यत्प्रसाध्यते ।।<br />रज्जुसर्पादिवत्तत्तन्नैति संभावनामपि ।। १७३८ ।। </div>
						<div class="verse">संविद्देशादिभेदेन वस्तु चेत्साध्यतेऽन्यतः ।।<br />घटो नास्तीति चान्यद्वा संगतिर्नानयोर्मितेः ।। १७३९ ।।</div>
						<div class="verse">उपलब्धोऽस्ति सन्कुम्भो लम्बोष्ठो देशकालवान् ।। <br />पूर्वपूर्वातिरेकेण नोत्तरोऽर्थोऽनुभूयते ।। १७४० ।। </div>
						<div class="verse">कर्त्रादिव्यापृतेः पूर्वं संवित्संवित्तिमात्रतः ।।<br />अविभागादनाख्येयं तदुद्भूत्या फलायते ।। १७४१ ।। </div>
						<div class="verse">अक्रियेऽपि यथा व्योम्नि ह्युद्भूतिस्थितिहानिभिः ।।<br />जगन्नर्नर्ति मय्येवं कार्यकारणवस्त्विदम् ।। १७४२ ।। </div>
						<div class="verse">नञ्घटार्थावपह्नुत्य संवित्सद्रूपमात्रया ।। <br />अवगत्यात्मना सत्त्वमवाक्यार्थत्वमश्नुते ।। १७४३ ।।</div>
						<div class="verse">दिग्विभागोऽविभागेऽपि व्योम्नि यद्वत्प्रकल्पितः ।।<br />प्रध्वस्तशेषभेदेऽपि मयि भिन्नधियस्तथा ।। १७४४ ।। </div>
						<div class="verse">स्वप्नेभबुद्धिर्नष्टेऽपि स्वप्न आभाति जागरे ।।<br />यथैवं मोहजं द्वैतं नष्टे मोहेऽपि सांप्रतम् ।। १७४५ ।। </div>
						<div class="verse">आगमादन्यतो मानाद्भिन्नाभिन्नत्वमात्मनः ।।<br />यथोक्तेन प्रकारेण न मनागपि गम्यते ।। १७४६ ।। </div>
						<div class="verse">मानान्तराच्च यत्प्राप्तं मानत्वं तत्र च श्रुतेः ।।<br />न कथंचन संभाव्यमनुवादत्वकारणात् ।। १७४७ ।। </div>
						<div class="verse">प्रमान्तरानधिगते मानानां मानतेष्यते ।। <br />अग्निर्हिमस्य भेषजमिति चातोऽन्यथा भवेत् ।। १७४८ ।। </div>
						<div class="verse">प्रमान्तरविरुद्धं च मातुं नोत्सहते श्रुतिः ।।<br />स्वगोचरेश्वरं मानं न मानान्तरगोचरे ।। १७४९ ।। </div>
						<div class="verse">श्रोत्रादिकरणानीव नातो गोचरसंकरः ।।<br />भिन्नाभिन्नप्रसिद्ध्यर्थं न चेयं श्रुतिरिष्यते ।।<br />यद्वे तदिति वचस इतोऽन्यार्थपरत्वतः ।। १७५० ।।</div>
						<div class="verse">दृष्ट्यादिभेदसिद्ध्यर्थं नेदं वचनमिष्यते ।। <br />भेदस्यातोऽन्यतः प्राप्तेर्न श्रुत्या तत्र यत्यते ।। १७५१ ।। </div>
						<div class="verse">किंतु चैतन्यमप्यस्य कामकर्मादिवद्भवेत् ।।<br />न स्वतोऽदर्शनात्प्राज्ञ इत्याशङ्क्यैतदीरितम् ।। १७५२ ।। </div>
						<div class="verse">स्वप्नप्रबोधयोर्यद्वदृष्टिरस्याऽऽत्मनः स्वतः ।।<br />मात्रादिविक्रियाग्रामसाक्षिणी साऽविनश्वरी ।। १७५३ ।। </div>
						<div class="verse">प्राज्ञेऽपीयं तथैवाऽऽस्ते कूटस्थैकात्म्यलक्षण ।। <br />भावाभावौ त्वविद्यादेर्विशेषः केवलस्त्विह ।। १७५४ ।। </div>
						<div class="verse">कामाद्यशेषोपाधीनां निवृत्तौ न निवर्तते ।।<br />तन्निवृत्त्येकसाक्षित्वात्कामाद्यस्तित्वसाक्षिवत् ।। १७५५ ।। </div>
						<div class="verse">भावाभावार्थसाक्षित्वाद्भावाभावात्मिकैव सा ।। <br />गृह्यतेऽविद्यया मूढैर्मणिः शुद्धो यथाऽऽश्रयैः ।। १७५६ ।। </div>
						<div class="verse">सत्यं ज्ञानमनन्तं च विज्ञानघनमित्यपि ।।<br />प्रज्ञानं ब्रह्म चेत्येवं ज्ञानमात्रात्मताऽऽत्मनः ।। १७५७ ।। </div>
						<div class="verse">दृष्टान्तश्च न नो नास्ति मण्यादेरिह संभवात् ।।<br />मणेर्नीलादिवद्भेदो दृष्ट्यादिप्रत्यगात्मनः ।। १७५८ ।। </div>
						<div class="verse">प्रतिज्ञाहेतुदृष्टान्ता भिन्नाभिन्नत्ववादिनः ।।<br />मिथो भिन्ना न सन्तीह भिन्नाभिन्नत्वमात्रतः ।। १७५९ ।। </div>
						<div class="verse">दृष्टान्तमात्रनास्तित्वं दोषोऽस्मास्विह चोद्यते ।।<br />दृष्टान्तोऽस्त्येव नः स्पष्टस्त्वन्मुखेनैव तद्ग्रहात् ।। १७६० ।। </div>
						<div class="verse">भिन्नाभिन्नत्ववादेऽस्मिन्यो भिन्नो भवतोच्यते ।।<br />स एव नोऽस्तु दृष्टान्तो नातोऽन्यः प्रार्थ्यते मया ।। १७६१ ।। </div>
						<div class="verse">अवश्यमेव भिन्नार्थौ भिन्नाभिन्नरवाविमौ ।।<br />भवतैवाभ्युपेतव्यौ भिन्नाभिन्नत्वसिद्धये ।। १७६२ ।। </div>
						<div class="verse">ऐकार्थ्यमेव चेदिष्टं भिन्नाभिन्नाभिधानयोः ।। <br />तवैव न स्याद्दृष्टान्तः सर्वस्यैकस्वरूपतः ।। १७६३ ।। </div>
						<div class="verse">भिन्नाभिन्नत्ववचसा न चैकार्थोऽपि भण्यते ।। <br />भिन्नार्थप्रतिषेधत्वादभिन्नवचसस्तव ।। १७६४ ।। </div>
						<div class="verse">गोभिधानाभिधेयार्थाद्यथेहाश्वगिरोच्यते ।।<br />भिन्नोऽर्थो भेदशब्दार्थान्न तथाऽभेदशब्दतः ।। १७६५ ।। </div>
						<div class="verse">सर्वात्मकत्वसंप्राप्तावसाधारणवस्तुनः ।।<br />सर्वात्मत्वनिषेधार्थं प्रमाभावस्त्वयाऽऽश्रितः ।। १७६६ ।। </div>
						<div class="verse">भिन्नाभिन्नत्ववाचेह तत्कृतं खातपूरितम् ।।<br />सर्वैः सर्वस्य चाभेदाद्व्यवहारोऽपि नश्यति ।। १७६७ ।।</div>
						<div class="verse">एकैकं भेदतो वस्तु निःसंसर्ग परस्परम् ।।<br />एकमेव त्वभेदे स्यादसामान्यविशेषवत् ।। १७६८ ।। </div>
						<div class="verse">दृष्ट्यादिवचसां लोके प्रवृत्तेर्ज्ञान एव च ।। <br />दर्शनाज्ज्ञप्तिमात्रं स्यादर्थस्तेषां प्रसिद्धितः ।। १७६९ ।। </div>
						<div class="verse">पञ्च श्रोत्रादिभिः साक्षाज्जानामीति समीक्ष्यते ।।<br />शब्दादीनिह लोकेऽतोे दृष्ट्यादेर्ज्ञानवाच्यता ।। १७७० ।। </div>
						<div class="verse">येन रूपं रसं गन्धं शब्दान्स्पर्शांश्च मैथुनान् ।।<br />एतेनैव विजानातीत्यपि च श्रुतिशासनम् ।। १७७१ ।। </div>
						<div class="verse">लावकः पाचको वेति कारकस्य सतो यतः ।।<br />संभेदोऽयं क्रियाभिः स्यान्नातोऽकारकतान्वितः ।। १७७२ ।। </div>
						<div class="verse">गच्छतः पठतो भोक्तृन्नानाकर्मकृतो रविः ।।<br />यथा प्रकाशयत्येकरूप एव तथा धियः ।। १७७३ ।। </div>
						<div class="verse">दृष्य्यादिभिन्नचेष्टास्ता भिन्नदेशादिलक्षणाः ।।<br />एकरूपं परं ज्योतिरेकं सद्वीक्षते धियः ।। १७७४ ।। </div>
						<div class="verse">किंज्योतिरित्युपक्रम्य यत्नेन महताऽऽदरात् ।। <br />अर्थोऽयमेव निर्णीतस्तद्विरुद्धं किमुच्यते ।। १७७५ ।। </div>
						<div class="verse">मोहोत्थोपाधिसंबन्धादभिन्नोऽपि स्वतोदृशिः ।।<br />द्रष्टा श्रोतेति नानात्वं याति यद्वदलक्तकम् ।। १७७६ ।। </div>
						<div class="verse">रक्तादिभेदतो भेदः प्रकाशस्य प्रकाश्यतः ।।<br />यथैवमात्मनो भेदो ज्योतिष्ट्वाद्भास्यभेदतः ।। १७७७ ।। </div>
						<div class="verse">निरंशेषु न चाप्येवं सभागेष्विव वस्तुषु ।।<br />भिन्नाभिन्नात्मता शक्या कर्तुं साक्षादपीश्वरैः ।। १७७८ ।। </div>
						<div class="verse">न चापीह निरंशेषु भिन्नाभिन्नत्वकल्पने ।।<br />दृष्टान्तः कश्चिदप्यस्ति जगत्यस्मिंश्चराचरे ।। १७७९ ।। </div>
						<div class="verse">दृगादिशक्तिभेदानां चक्षूरूपादिभेदतः ।।<br />विकारकल्पनैतेन न्यायेनाऽऽत्मन्यपाकृता ।। १७८० ।।</div>
						<div class="verse">कार्यलिङ्गाद्धि शक्तीनामस्तित्वं कारणत्वतः ।।<br />यतोऽवगम्यते नातोऽकारके शक्तिरात्मनि ।। १७८१ ।। </div>
						<div class="verse">शक्तिशक्तिमतोरैक्यं तयोर्भेदान्न युक्तितः ।।<br />प्रतिपत्तुं क्वचिच्छक्यं प्रकृतिप्रत्ययार्थयोः ।। १७८२ ।। </div>
						<div class="verse">प्रकृत्यर्थेऽथवाऽयं स्यान्मतुब्यद्वा ततोऽन्यतः ।। <br />पक्षासिद्धिर्हि पूर्वस्मिन्भेदान्नैक्यं तथोत्तरे ।। १७८३ ।। </div>
						<div class="verse">आत्माविद्यैव नः शक्तिः सर्वशक्यस्य सर्जने ।।<br />नातोऽन्यथा शक्तिवादः प्रमाणेनावसीयते ।। १७८४ ।। </div>
						<div class="verse">अशक्तं शक्तिमच्छक्त्या शक्तिः शक्तिमता तथा ।।<br />अशक्तैति कथं योगमन्योन्यं हेत्वसंभवात् ।। १७८५ ।। </div>
						<div class="verse">शक्तयः सन्ति भूयस्यस्तयोरपि मतं यदि ।।<br />तत्रापि तुल्यचोद्यत्वादनवस्था प्रसज्यते ।। १७८६ ।।</div>
						<div class="verse">तस्मादज्ञात आत्मैव शक्तिरित्यभिधीयते ।।<br />आकाशादेस्ततो जन्म यस्माच्छ्रुत्याऽभिधीयते ।। १७८७ ।। </div>
						<div class="verse">नन्वेवं चेत्स्वभावोऽस्य निर्विभागैकदृष्टिता ।।<br />अथ स्वभावसंत्यागे को हेतुरिति भण्यताम् ।। १७८८ ।। </div>
						<div class="verse">विशेषज्ञानमेवास्य स्वभावो वाऽभ्युपेयते ।।<br />सुषुप्ते तत्परित्यागः कस्मादित्यभिधीयते ।। १७८९ ।। </div>
						<div class="verse">जाग्रत्स्वप्नप्रपञ्चेऽस्मिन्नात्माविद्यैकहेतुके ।।<br />अनन्योऽपि स्वतो यत्र मोहादन्य इवेक्ष्यते ।। १७९० ।। </div>
						<div class="verse">तत्रान्यः कारको द्रष्टा तथाऽन्येनैव चक्षुषा ।।<br />दृश्यमन्यदविद्योत्थं पश्येत्स्वप्ने यथा तथा ।। १७९१ ।। </div>
						<div class="verse">विशेषदर्शने यस्मादविद्यैवास्य कारणम् ।।<br />अतस्तस्यां निवृत्तायां कृत्स्रो भेदो निवर्तते ।। १७९२ ।। </div>
						<div class="verse">छान्दोग्योपनिषटूाक्यं तथा च सति युक्तिमत् ।। <br />यत्र नान्यदिति तथाचाऽऽत्मैवेत्युपसंहृतेः ।। १७९३ ।। </div>
						<div class="verse">मैत्रेयीब्राह्मणे चैतद्व्याख्यातं वाक्यमादरात् ।।<br />यतो भूयो न तद्व्याख्या क्रियतेऽत्र ततोऽधुना ।। १७९४ ।। </div>
						<div class="verse">यद्वै तदित्युपक्रम्य व्याख्यातं वस्तु विस्तरात् ।।<br />सलिलादिगिरा तस्य क्रियतेऽत्रोपसंहृतिः ।। १७९५ ।। </div>
						<div class="verse">अविद्यैव यतो हेतुः कार्यकारणतां प्रति ।।<br />सम्यग्ज्ञानादतस्तस्यां ध्वस्तायामात्ममात्रता ।। १७९६ ।। </div>
						<div class="verse">नाविद्यामनुपादाय प्रतीचोऽनात्मसंगतिः ।।<br />यतो विध्वंसने तस्या नाऽऽत्मनोऽन्योऽवशिष्यते ।। १७९७ ।। </div>
						<div class="verse">स्वतोऽवबोधमात्रत्वात्कुतोऽविद्यादिसंप्लुतिः ।।<br />तस्मात्सलिलवच्छुद्धः कार्यकारणहानतः ।। १७९८ ।। </div>
						<div class="verse">अन्तरेणापि संबन्धं कार्यकारणवस्तुनः ।।<br />स्वतोऽनेकात्मकं तत्स्यादित्याशङ्क्यैक उच्यते ।। १७९९ ।। </div>
						<div class="verse">न कपित्थादिवत्तत्त्वं स्वतोऽनेकस्वभावकम् ।। <br />उक्त्वा सलिलवत्तस्मादेक इत्यब्रवीच्छ्रुतिः ।। १८०० ।। </div>
						<div class="verse">सजातीयनिषेधो वा ह्येकशब्देन भण्यते ।।<br />सलिलोक्त्या विजातीयसंबन्धो हि निवारितः ।। १८०१ ।। </div>
						<div class="verse">एकशब्दो न संख्यार्थः संख्येयासंभवादिह ।।<br />अद्वितीयार्थतैवातो द्वितीयार्थनिषेधतः ।। १८०२ ।। </div>
						<div class="verse">सदेवेत्यादिना चास्य तथा सत्यविरुद्धता ।। १८०३ ।। <br />प्रत्यङ्भात्रावसायित्वं प्रत्यग्दृष्टेर्यतस्ततः ।। <br />अकारकस्वभावत्वादद्रष्टेत्यत्यभिधीयते ।। १८०४ ।। </div>
						<div class="verse">यत्र हि द्वैतमित्युक्तेर्यत्र त्वस्येति चेरणात् ।।<br />स्वतः पूर्णात्मकं ज्योतिरद्रष्टेत्यभिधाीयते ।। १८०५ ।। </div>
						<div class="verse">यस्मादेवमतोऽद्वैतोऽविद्यातत्कार्यलङ्घनात् ।।<br />न ह्यविद्यादिविरहे द्वैतधीरुपपद्यते ।। १८०६ ।। </div>
						<div class="verse">द्विधेतं द्वीतमित्याहुस्तद्भावो द्वैतमुच्यते ।।<br />तन्निषेधेन चाद्वैतं प्रत्यग्वस्त्वभिधीयते ।। १८०७ ।। </div>
						<div class="verse">द्विधा त्रिधा वा बहुधा कारणं सद्भवेदिह ।।<br />तस्याऽऽत्मनि निषिद्धत्वादात्माऽद्वैतो भवेत्ततः ।। १८०८ ।। </div>
						<div class="verse">भेदसंसर्गहानार्थमेवंयत्नामपि श्रुतिम् ।। <br />अनादृत्यान्यथा प्राहुरहो विद्या महीयसी ।। १८०९ ।। </div>
						<div class="verse">मिथो विभागसंसिद्धिर्धर्माणां नाऽऽत्मसंश्रयात् ।।<br />धर्मधर्म्यभिसंबन्धो दृश्यत्वाद्द्रष्ट्रपेक्षया ।। १८१० ।। </div>
						<div class="verse">द्रष्टा सलिलवच्छुद्धो निःसङ्गैकाद्वयस्तथा ।।<br />श्रुत्युक्तोऽतो विरुद्धोऽर्थो निर्ह्रीकैरिह वर्ण्यते ।। १८११ ।। </div>
						<div class="verse">तमोंशत्वं यथा भानोः सतश्चाप्यसदंशता ।।<br />वियतो मूर्ततैवं स्याद्भिन्नाभिन्नत्वमात्मनः ।। १८१२ ।। </div>
						<div class="verse">अत ऊर्ध्वं विमोक्षायेत्युक्तं प्राग्यत्पुनः पुनः ।।<br />तद्विमुक्तेः समाप्तत्वादेष इत्यभ्यधान्मुनिः ।। १८१३ ।। </div>
						<div class="verse">प्रत्यग्दृष्ट्यव्यवहितेः प्रात्यक्ष्यादात्मवस्तुनः ।।<br />एष इत्यात्मनिर्देशो यत्साक्षादिति च श्रुतिः ।। १८१४ ।। </div>
						<div class="verse">अव्यावृत्ताननुगतं निःसामान्यविशेषतः ।। <br />ब्रह्मेति मुख्यवृत्त्येह वस्तु श्रुत्याऽभिधीयते ।। १८१५ ।। </div>
						<div class="verse">तथा लोकयतेर्धातोर्दर्शनार्थत्वहेतुतः ।। <br />प्रकृतत्वात्तथा दृष्टेर्लोकनं लोक उच्यते ।। १८१६ ।। </div>
						<div class="verse">कर्मधारय एवातः समासोऽत्रोपपद्यते ।।<br />न तु षष्ठीसमासोऽत्र विभागस्याप्रसिद्धितः ।। १८१७ ।। </div>
						<div class="verse">श्रुतं चैकविभक्तित्वं युक्तं नाश्रुतकल्पना ।।<br />कल्पनाहेत्वसद्भावे निराकाङ्क्षे तथा श्रुते ।। १८१८ ।। </div>
						<div class="verse">षष्ठ्यादिकल्पनाऽसाध्वी तस्मादत्रेति भण्यते ।।<br />सामानाधिकरण्यं च विशेषणविशेष्यता ।। १८१९ ।। </div>
						<div class="verse">लक्ष्यलक्षणसंबन्धो ब्रह्मलोकाश्रिधानयोः ।।<br />ब्रह्मेति चाऽऽत्मयाथात्म्यं लक्ष्यते नाभिधीयते ।। १८२० ।।</div>
						<div class="verse">तथा लोकगिरा ब्रह्मतत्त्वमात्मोषलक्ष्यते ।।<br />मुख्यमैकार्थ्यमेवं स्याद्ब्रह्मलोकपदार्थयोः ।। १८२१ ।। </div>
						<div class="verse">न हि लोकातिरेकेण ब्रह्मत्वमुपपद्यते ।। <br />ब्रह्मणो व्यतिरेकेण प्रत्यक्ता नान्यतस्तथा ।। १८२२ ।। </div>
						<div class="verse">अनयोरैक्यसंमोहात्पारोक्ष्यद्वयकल्पने ।।<br />संसारोऽयमतो मोहसमुच्छित्तौ विमुक्तता ।। १८२३ ।। </div>
						<div class="verse">अतोऽशेषमहानर्थहेतोर्मोहस्य हानये ।।<br />एष इत्यादिवाक्योक्तिः सम्यग्दर्सनजन्मने ।। १८२४ ।। </div>
						<div class="verse">इतिशब्दो यथोक्तार्थपरामर्शनकर्मणे ।।<br />ऐतिह्यार्थस्तथा हेति सम्राडित्यभिमन्त्रणम् ।। १८२५ ।।</div>
						<div class="verse">इत्युक्तेन प्रकारेण मुमुक्षुं जनकं मुनिः ।।<br />अन्वशात्सकलानर्थहेत्वविद्यापनुत्तये ।। १८२६ ।। </div>
						<div class="verse">व्युत्थात्याऽऽख्यायिकातो नः श्रुतिरेवेदमब्रवीत् ।।<br />अन्वशात्स कथं धीमान्राजानमिति चेच्छृणु ।। १८२७ ।।</div>
						<div class="verse">इतोऽन्या गतयः सर्वाः क्षयिसाधनसंश्रयात् ।। <br />क्षयिण्योऽतो हि परमा गतिरेषैव नापरा ।। १८२९ ।। </div>
						<div class="verse">अविद्यामात्रहेतुत्वात्कामकर्मादिसाधनाः ।।<br />गतयोऽपरमाः सर्वा माया स्वप्नगतिर्यथा ।। १८३० ।। </div>
						<div class="verse">संपच्च परमैषैव मोहोत्थास्त्वन्यसंपदः ।।<br />उत्कर्षातिशयः संपद्विभूतिश्चेति भण्यते ।। १८३१ ।। </div>
						<div class="verse">एषोऽस्य परमो लोको लोकास्त्वन्ये क्षयिष्णवः ।।<br />क्षयिष्णुसाधनोत्पत्तेर्न त्वेषोऽसाधनाश्रयात् ।। १८३२ ।। </div>
						<div class="verse">ब्रह्मैव सन्स्वतो यस्माद्ब्रह्माप्येत्यवबोधतः ।।<br />तदविद्यानिरासेन मुक्तिर्नातोऽन्यसाधनात् ।। १८३३ ।। </div>
						<div class="verse">लोकशब्दस्य मुख्योऽर्थ आत्मैवेह यतस्ततः ।।<br />कर्मादिहेतुसाध्येषु गौणी लोकार्थता भवेत् ।। १८३४ ।। </div>
						<div class="verse">न कर्मणा कनीयस्ता वृद्धिर्वा नान्तरात्मनः ।। <br />इति बाहुमिवोद्धधृत्य वेदान्तैर्घोषणा कृता ।। १८३५ ।। </div>
						<div class="verse">आनन्दः परमोऽस्यैष सुखोत्कर्षसमाप्तितः ।।<br />सर्वानन्दातिशायित्वात्तथाचैवं प्रवक्ष्यते ।। १८३६ ।। </div>
						<div class="verse">विषयस्पर्शजानन्दाः साधनानुविधानतः ।।<br />आद्यन्तवत्त्वस्वाभाव्याद्दुःखहेतव एव ते ।। १८३७ ।। </div>
						<div class="verse">कूटस्थात्मस्वभावत्वात्सर्वसाधननिस्पृहः ।।<br />सर्वानन्दातिवर्तित्वादानन्दः परमो मतः ।। १८३८ ।। </div>
						<div class="verse">आनन्दः परमोऽस्यैष इत्युक्तार्थप्रसिद्धये ।।<br />एतस्यैवेति वचसा समर्थो हेतुरुच्यते ।। १८३९ ।। </div>
						<div class="verse">एतस्यैव यथोक्तस्य सर्वानन्दातिवर्तिनः ।।<br />उपजीवन्ति भूतानि ब्रह्मानन्दस्य विप्लुषम् ।। १८४० ।। </div>
						<div class="verse">एष एवंविधो यस्मादानन्दः परमस्ततः ।।<br />आनन्दानतिशेतेऽन्यान्सर्वानस्यैव कृत्स्नतः ।। १८४१ ।। </div>
						<div class="verse">कृत्स्नोऽपि चैष आनन्दस्तदविद्यैकहेतुजः ।।<br />बुद्ध्याद्युपाध्यवच्छेदान्मात्रेति व्यपदिश्यते ।। १८४२ ।। </div>
						<div class="verse">तन्मात्रावर्त्मनैवैनं बुबोधयिषुरादरात् ।।<br />लवणाब्धिं यथा तद्वल्लवणावयवैरिह ।। १८४३ ।। </div>
						<div class="verse">उत्तरोत्तरवृद्ध्याऽत आनन्दान्मानुषादाधि ।।<br />परानन्दावबोधार्थं प्रवृत्तैषैा परा श्रुतिः ।। १८४४ ।। </div>
						<div class="verse">मनुष्याणां स यः कश्चित्संसिद्धोऽवयवैर्दृढैः ।।<br />समग्राशेषचार्वङ्गो राद्धो भोगक्षमः पुमान् ।। १८४५ ।। </div>
						<div class="verse">कृत्स्नसाधनसंपन्नः समृद्धोऽत्राभिधीयते ।।<br />बाह्यैराध्यात्मिकैरेवं साधनैरन्वितः पुमान् ।। १८४६ ।। </div>
						<div class="verse">तथाऽधिपतिरन्येषां नृणामेवेह यो भवेत् ।।<br />स्वतन्त्रोऽधिपतिर्ज्ञेयो मनुष्यैर्न विहन्यते ।। १८४७ ।। </div>
						<div class="verse">मानुष्यकेण भोगेन संपन्नानां नृणामिह ।।<br />संपन्नोऽतिशयेनातः संपन्नतम उच्यते ।। १८४८ ।। </div>
						<div class="verse">सर्वैर्मानुष्यकैर्भोगैः संपन्नो न तु दैविकैः ।।<br />आनन्द एष परमो मनुष्याणामिहोच्यते ।। १८४९ ।। </div>
						<div class="verse">शतकृत्वो मनुष्याणामानन्दो गुणितस्तु यः ।।<br />पितृणामेक आनन्दस्तेन तुल्यप्रमाणतः ।। १८५० ।। </div>
						<div class="verse">यत्सुखं साधनाधीनं दुःखमेव तदुच्यते ।। <br />अनन्यसाधनं तस्मात्स्वात्मस्थं परमं सुखम् ।। १८५१ ।। </div>
						<div class="verse">तस्मादात्मपरिज्ञानात्कार्यज्ञेयसमाप्तितः ।।<br />निरस्ततिशयानन्दो भवतीत्यस्य निर्णयः ।। १८५२ ।। </div>
						<div class="verse">तारतम्यादुपायानां शुद्धिस्तरतमा घियः ।।<br />शुद्धेस्तरतमत्वाच्च सुखं तरतमं भवेत् ।। १८५३ ।। </div>
						<div class="verse">यावद्यावन्मलो व्येति बुद्धेर्धर्मादिसंचयात् ।।<br />तावत्तावद्धियः स्वास्थ्यं तावत्तावत्सुखोन्नतिः ।। १८५४ ।।</div>
						<div class="verse">यावद्यावद्धनीभावो बुद्धेः पापादिसंगतेः ।।<br />तावत्तावद्धियोऽस्वास्थ्यं दुःखोद्भूतिस्तथा तथा ।। १८५५ ।। </div>
						<div class="verse">पितृलोको जितो यैः स्यात्पितृयज्ञादिकर्मभिः ।।<br />जितलोकास्त उच्यन्ते पितरो दिव्यभोगिनः ।। १८५६ ।। </div>
						<div class="verse">य एष दक्षिमः पन्थाः पितृलोकः स उच्यते ।। <br />मनुष्यानन्दतः सोऽयं गुणितः स्याच्छताधिकः ।। १८५७ ।। </div>
						<div class="verse">उत्तरेष्वपि वाक्येषु यथोक्तमुपपादयेत् ।।<br />शताधिकोऽयमानन्दः पूर्वस्मादुत्तरः क्रमात् ।। १८५८ ।। </div>
						<div class="verse">नक्षत्रलोकशब्देन ये पूर्वं प्रतिपादिताः ।। <br />देेवलोकगिरा तेऽत्र भण्यन्ते सूक्ष्ममूर्तयः ।। १८५९ ।। </div>
						<div class="verse">सर्गस्य जननादादौ देवत्वं ये प्रपेदिरे ।।<br />आजानदेवास्तेऽत्र स्युः पूर्वेभ्यः सूक्ष्ममूर्तयः ।। १८६० ।। </div>
						<div class="verse">व्यापीनि तेषां सूक्ष्माणि शरीराणि महात्मनाम् ।।<br />पूर्वानन्देभ्य एतेषामानन्दोऽतो महान्मतः ।। १८६१ ।। </div>
						<div class="verse">नानाद्वंद्वोपघातार्थहेतूनां बहुलत्वतः ।।<br />आजानदेवानन्दोऽतः पूर्वेभ्यः स्याच्छताधिकः ।। १८६२ ।। </div>
						<div class="verse">श्रोत्रियोऽधीतवेदः स्याज्ज्ञातवेदार्थ एव यः ।।<br />कृत्स्नचोदितकारित्वात्सर्वपापविवर्जितः ।। १८६३ ।। </div>
						<div class="verse">आजानदेवावधिककामानुपहताशयः ।।<br />ततः परेषु भोगेषु जाततृष्णश्च यः पुमान् ।। १८६४ ।। </div>
						<div class="verse">आजानदेवानन्देन समं तस्य च यत्सुखम् ।। <br />अस्याकामहतत्वेन सुखोत्कृष्टिरिहोच्यते ।। १८६५ ।। </div>
						<div class="verse">श्रोत्रियावृजिनत्वे द्वे तुल्ये एवाऽऽविरिञ्चितः ।।<br />अकामहतताहेतोर्वृद्धौ ह् लादो विवर्धते ।। १८६६ ।। </div>
						<div class="verse">पूर्वपूर्वोषभोगेभ्यो यावद्यावन्निवर्तते ।।<br />कामो, विवर्धते पुंसस्तावत्तावत्सुखं हृदि ।। १८६७ ।। </div>
						<div class="verse">कामैकक्षयतन्त्रैव यस्मात्पुंसः सुखोन्नतिः ।।<br />अकामहततैवातः पूर्वाभ्यां साधनं परम् ।। १८६८ ।। </div>
						<div class="verse">साधनत्वं समानं स्यात्र्रयाणामिह यद्यपि ।।<br />कामक्षयप्रकर्षोऽत्र ह्युत्कृष्टाह्लादसाधनम् ।। १८६९ ।। </div>
						<div class="verse">समुच्चयविवक्षाऽत्र न मनागपि युज्यते ।।<br />कर्तृत्वादिसमुच्छेदिंज्ञानस्येहाऽऽश्रितत्वतः ।। १८७० ।। </div>
						<div class="verse">समुच्चयनिवृत्त्यर्थं न्यायश्चापि पुरोदितः ।।<br />नातः समुच्चयाशेह कर्तव्या सूक्ष्मदर्शिभिः ।। १८७१ ।। </div>
						<div class="verse">साधनत्वं यतस्तुल्यं श्रोत्रियावृजिनत्वयोः ।.<br />अवरेष्वपि भोगेषु न चोत्तमसुखं ततः ।। १८७२ ।। </div>
						<div class="verse">अकामहततैवात्र तारतम्यात्मकत्वतः ।।<br />भेदादुत्तमसौख्यस्य साधनं चोत्तमा भवेत् ।। १८७३ ।। </div>
						<div class="verse">युवा साधुयुत्वेत्येवं तैत्तिरीयश्रुतीरणात् ।।<br />अधरेष्वपि वाक्येषु श्रोत्रियादि विवक्षितम् ।। १८७४ ।। </div>
						<div class="verse">विराट्प्रजापतिर्ज्ञेयस्रैलोक्यात्मकदेहभृत् ।।<br />हिरण्यगर्भो ब्रह्माऽत्र तथा ब्रह्मागिरोच्यते ।। १८७५ ।। </div>
						<div class="verse">अतः परमनन्तत्वाद्गणितं विनिवर्तते ।।<br />यत एवमतः प्राहाथैष एवेति नः श्रुतिः ।। १८७६ ।। </div>
						<div class="verse">अनेनातिशयवता ह्यस्मद्गोचरवर्तिना ।।<br />अपास्तातिशयानन्दं सुखेनेहानुमीयते ।। १८७७ ।। </div>
						<div class="verse">ध्वस्तातिशयनिष्ठत्वाल्लोके सातिशयात्मनः ।। <br />यतोऽतोऽतिशयवता गम्यतेऽनतिशयं सुखम् ।। १८७८ ।। </div>
						<div class="verse">यत्रैतानि समस्तानि निष्ठां यान्ति परात्मनि ।।<br />परमोऽसाविहाऽऽनन्दः सर्वानन्दातिलङ्घनात् ।। १८७९ ।। </div>
						<div class="verse">एषोऽस्येति प्रतिज्ञात आनन्दः सोऽनुमानतः ।।<br />निष्ठां प्रतीचि गमित उत्तरोत्तरवृद्धितः ।। १८८० ।। </div>
						<div class="verse">अविज्ञातपरानन्दान्प्रत्येषाऽनुमितिर्मता ।। <br />साक्षाज्ज्ञातात्मतत्त्वानां प्रत्यक्षतममेव तत् ।। १८८१ ।। </div>
						<div class="verse">अकामहतधीगम्य आनन्दः प्रत्यगात्मनि ।।<br />यः स एव यथोक्तेभ्यः परमः स्यादनन्ततः ।। १८८२ ।। </div>
						<div class="verse">तथाच भगवान्व्यासः सर्ववेदार्थतत्त्ववित् ।।<br />स्वयं प्राहेममेवार्थं कामानर्थजिहासया ।। १८८३ ।। </div>
						<div class="verse">यच्च कामसुखं लोके यच्च दिव्यं महत्सुखम् ।।<br />तृष्णाक्षयसुखस्यैते नार्हतः षोडशीं कलाम् ।। १८८४ ।। </div>
						<div class="verse">यतो यतो निवर्तते ततस्ततो विमुच्यते ।। <br />निवर्तनाद्धि सर्वतो न वेत्ति दुःखमण्वपि ।। १८८५ ।। </div>
						<div class="verse">सलिलादिगिरा योऽर्थः प्रत्यज्ञायि पुराऽखिलः ।।<br />ब्रह्मलोकान्तवाक्येन तस्य स्यादुपसंहृतिः ।। १८८६ ।। </div>
						<div class="verse">प्रश्नार्थेऽस्मिन्समाप्तेऽपि पूर्ववत्तं मुनिं नृपः ।।<br />अन्वयुङ्कात ऊर्ध्वं त्वं मुक्तये ब्रूहि यत्परम् ।। १८८७ ।। </div>
						<div class="verse">याज्ञवल्क्योऽपि राज्ञैवं पृष्टः सन्पूर्ववत्तदा ।।<br />अविभेदन्यतो हेतोर्न त्वसामर्थ्यकारणात् ।। १८८८ ।। </div>
						<div class="verse">सर्वज्ञत्वान्मुनेर्नाभूत्प्रश्नार्थाज्ञानतो भयम् ।। <br />कारणं त्वन्यदेवातो यतः श्रुतिरभाषत ।। १८८९ ।। </div>
						<div class="verse">अविवक्षुमयं राजा कामप्रश्नबलाश्रयात् ।।<br />किंज्योतिरित्येवमादिमप्राक्षीन्मां पुनः पुनः ।। १८९० ।। </div>
						<div class="verse">अप्रत्याख्येयो ह्यर्थश्च सत्यस्यावश्यरक्षणात् ।।<br />स्वयंज्योतिष्ट्वनिर्णीतिः कृताऽतोऽनवशेषतः ।। १८९१ ।। </div>
						<div class="verse">निर्णीतेऽप्यथ मां राजा पुनः पुनरपृच्छत ।।<br />अत ऊर्ध्वमिति गिरा निरुणद्ध्येव मां नृपः ।। १८९२ ।। </div>
						<div class="verse">कामप्रश्नाङ्कुशेनैव मां वशीकृत्य मद्गतम् ।।<br />समादित्सति निःशेषं ज्ञानं राजाऽतिपण्डितः ।। १८९३ ।। </div>
						<div class="verse">इत्येष भयहेतुः स्याद्याज्ञवल्क्यस्य नान्यतः ।।<br />भयहेतोरविद्यायाः सर्वज्ञत्वादसंभवात् ।। १८९४ ।। </div>
						<div class="verse">असकृन्निर्णयोऽकारि पृष्टे वस्तुन्यशेषतः ।।<br />अरौत्सीन्मां तथाऽप्येष सर्वस्वादित्सया नृपः ।। १८९५ ।। </div>
						<div class="verse">मेधावी पण्डितोऽतोऽयं ब्रह्मस्वादानकारणात् ।।<br />न बिभेति यतस्तस्माद्भेतव्यं जनकाद्भृशम् ।। १८९६ ।। </div>
						<div class="verse">ननु प्रश्ना यथोक्ताश्चेन्निर्णीतार्थाः पुरोक्तिभिः ।।<br />अनिर्णीतं किमुद्धिश्य नृपोऽप्रक्षीन्मुनिं पुनः ।। १८९७ ।। </div>
						<div class="verse">स्वप्नबुद्धान्तसंचार आत्मनो यः पुरोदितः ।।<br />दृष्टान्तत्वेन राज्ञाऽसौ सर्वोऽपीह विवक्षितः ।। १८९८ ।। </div>
						<div class="verse">तस्य दार्ष्टन्तिको योऽर्थो यावत्साक्षान्न कथ्यते ।।<br />मुमुक्षति न तावत्तं राजा प्रश्नार्थशेषतः ।। १८९९ ।। </div>
						<div class="verse">दृष्टान्तस्य सुषुप्तेश्च नार्थं दार्ष्टान्तिकं जगौ ।।<br />ब्रह्मास्मीत्यागमाद्बोधः सुषुप्तोदाहृतेर्मतः ।।<br />दार्ष्टान्तिकोऽर्थः प्राज्ञास्य दृष्टान्तस्यावशेषतः ।। १९०० ।। </div>
						<div class="verse">उक्ते दार्ष्टान्तिकेऽर्थेऽस्मिन्प्रश्नार्थस्य समाप्तितः ।।<br />सर्वमुक्तं भवेद्यस्मादतः सोऽर्थोऽधुनोच्यते ।। १९०१ ।। </div>
						<div class="verse">असङ्गो मत्स्यवत्प्रत्यङ्कामकर्मादिभिः क्रमात् ।।<br />समेति स्वप्नबुद्धान्तौ यथाऽयं स्ववशस्तथा ।। १९०२ ।। </div>
						<div class="verse">सहेतुरस्य संसारः परलोकेहलोकयोः ।।<br />सविस्तरः स वक्तव्य इत्यर्थेयं परा श्रुतिः ।। १९०३ ।। </div>
						<div class="verse">बन्धो बन्धनहेतुश्च मोक्षस्तद्धेतुरेव च ।।<br />सविस्तरः प्रवक्तव्यस्तदुक्त्यर्था परा श्रुतिः ।। १९०४ ।। </div>
						<div class="verse">जाग्रत्स्थानात्ततः पूर्वं स्वप्नमात्मा प्रवेशितः ।।<br />जाग्रद्भूमिं स नेतव्यो दार्ष्टान्तिकविवक्षया ।। १९०५ ।। </div>
						<div class="verse">आनन्दनिर्णयान्तं तु संप्रसादवचो यदा ।।<br />तदा निगमनार्थं तत्प्रतिज्ञातार्थगोचरम् ।। १९०६ ।। </div>
						<div class="verse">अलुप्तदृष्टिरात्माऽयं यथोक्तं स्वप्नबोधयोः ।।<br />प्राज्ञेऽपि च तथैवायं यद्वै तदितिवाक्यतः ।। १९०७ ।। </div>
						<div class="verse">अतिकारकहेतुश्च यथाऽऽत्माऽयं सुषुप्तगः ।।<br />कूटस्थदृष्टिमात्रत्वात्तथा स्वप्नप्रबोधयोः ।। १९०८ ।। </div>
						<div class="verse">इत्येवं पूर्वसिद्धेऽर्थे निगमार्थं पुनर्वचः ।।<br />स वा इत्यादिकं ज्ञेयं न तु नाशादिशङ्कया ।। १९०९ ।। </div>
						<div class="verse">इत आरभ्य संसार आत्मानो वर्णयेऽधुना ।। <br />स्वप्नाद्बोधाप्तिवच्चास्माल्लोकाल्लोकान्तरं गतः ।। १९१० ।। </div>
						<div class="verse">इत्यर्थप्रतिपत्त्यर्थं दृष्टान्तोऽत्राभिधीयते ।।<br />सुखावबोधसिद्ध्यर्थं श्रोतुरर्थे विवक्षिते ।। १९११ ।। </div>
						<div class="verse">नानार्थसाधनैर्मार्गे यथाऽनः सुसमाहितम् ।।<br />शब्दान्नानाविधान्कुर्वद्गुभारप्रपीडनात् ।। १९१२ ।। </div>
						<div class="verse">व्रजेच्छाकटिकेनेह देशान्तरमधिष्ठितम् ।।<br />अनसस्तद्गताच्चार्थाद्विलक्षणवपुर्भृता ।। १९१३ ।। </div>
						<div class="verse">स्वार्थेनाधिष्ठितं गच्छेत्पथि शाकटिकेन तत् ।।<br />दृष्टान्तार्थेन संबन्ध एवमेवेति भण्यते ।। १९१४ ।। </div>
						<div class="verse">भुक्तदेहादिदं लिङ्गमुत्क्रान्तं भोगसंक्षयात् ।।<br />याति देहान्तरं तद्वत्कर्मविद्यादिसंभृतम् ।। १९१५ ।। </div>
						<div class="verse">विय़ुक्तं देवताभिः सत्कर्मसंभारसंभृतम् ।।<br />अनोवल्लिङ्गमेत्येतत्प्रत्यगात्मार्थसिद्धये ।। १९१६ ।। </div>
						<div class="verse">शारीरवचसा चात्र लिङ्गमेवाभिधीयते ।।<br />शरीरदेशसंस्थत्वान्न तु प्रत्यङ्ङसंहते ।। १९१७ ।। </div>
						<div class="verse">प्राज्ञेनाधिष्ठितं गच्छेद्रथिना स्वार्यरूपिणा ।।<br />प्रत्यग्धियः समारोहमन्वात्माऽऽरूढवद्यतः ।। १९१८ ।। </div>
						<div class="verse">प्राज्ञेनेहाऽऽत्मना तस्मादन्वारूढोऽभिधीयते ।। <br />भानुनेवोदपात्रादेरारोहो नाऽऽत्मनः स्वतः ।। १९१९ ।। </div>
						<div class="verse">प्राक्चोक्तमात्मनैवायं ज्योतिषेत्यादिकं वचः ।।<br />आत्मानं रथिनं विद्धीत्यपि श्रुत्यन्तरे वचः ।। १९२० ।। </div>
						<div class="verse">मर्मकृन्तनसंभूतवेदनार्दितमानसम् ।।<br />हिक्किकालक्षणं शब्दं मृतिकाल उपस्थिते ।। १९२१ ।। </div>
						<div class="verse">उत्सर्जद्याति लिङ्गं तदिति प्रत्यक्षगोचरः ।। <br />तदिदं भण्यते श्रुत्या पुंसां वैराग्यजन्मने ।। १९२२ ।। </div>
						<div class="verse">मर्मसूत्कृत्यमानेषु मुच्यमानेषु संधिषु ।।<br />मुमूर्षतोऽत्र यद्दुःखं स्मर्यतां तन्मुमुक्षुभिः ।। १९२३ ।। </div>
						<div class="verse">कस्मिन्काल इदं जन्तोः किंनिमित्तं च जायते ।। <br />इत्यस्य प्रतिपत्त्यर्थं परो ग्रन्थोऽवतार्यते ।। १९२४ ।। </div>
						<div class="verse">उदानवायौ प्रबले यत्रैतत्स्यान्मुमूर्षतः ।। <br />ऊर्ध्वोच्छ्वासी पुमांस्तत्र यथोक्तं जायते मृतौ ।। १९२५ ।। </div>
						<div class="verse">पिण्डोऽणुत्वं यदाऽभ्येति जरयाऽभ्यर्दितस्तदा ।।<br />उपतापान्वितो वा सन्यथोक्तं प्रतिपद्यते ।। १९२६ ।। </div>
						<div class="verse">अणिमानमणोर्भावं कार्श्यं देहो यदैत्ययम् ।।<br />जरया रोगहेतोर्वा ऊर्ध्वोच्छ्वासी तदा भवेत् ।। १९२७ ।। </div>
						<div class="verse">जरया रोगतो वाऽस्य जायते विषमाग्निता ।।<br />सम्यक्पक्तिस्ततोऽन्नस्य मन्दाग्नेर्नोपजायते ।। १९२८ ।।</div>
						<div class="verse">रसादिधातुभिर्देहस्ततोऽनुपचयादयम् ।।<br />अबलः सन्पतत्येष जीर्णमन्दिरवत्क्षितौ ।। १९२९ ।। </div>
						<div class="verse">अथैवं कृशतापन्ने देहेन्तरुपजायते ।। <br />या वृत्तिः सोच्यते साक्षाद्दृष्टान्तोक्त्या प्रयत्नतः ।। १९३० ।। </div>
						<div class="verse">आम्रं यथा रसादार्ढ्ये स्वस्मादवृन्तात्प्रमुच्यते ।।<br />तथेहान्नरसग्लानौ लिङ्गं देहात्प्रमुच्यते ।। १९३१ ।। </div>
						<div class="verse">वृन्ते निबध्यते येन रसेनाऽऽपरिपाकतः ।। <br />स रसो बन्धनं ज्ञेयो वृन्तं वा बन्धनं मतम् ।। १९३२ ।।</div>
						<div class="verse">वृन्तेनाऽऽम्रस्य संबन्धो रसस्याऽऽपरिपाकतः ।।<br />बाल्ये दृढो यथा तद्वन्नैवं पक्वरसस्य सः १९३३ ।। </div>
						<div class="verse">क्लैद्यमापद्यमानोऽथ पाककाल उपस्थिते ।।<br />रस आम्रं धारयितुं नैवेहोत्सहतेऽबलः ।। १९३४ ।। </div>
						<div class="verse">गुरुत्वाद्बन्धनाद्वृन्ताद्रसाद्वाऽथ प्रमुच्यते ।। १९३५ ।।  <br />नानाहेतुकपातस्य फलस्य प्रतिपत्तये ।। <br />दृष्टान्तानामिहोक्तिः स्याद्भूयसां भिन्नरूपिणाम् ।। १९३६ ।। </div>
						<div class="verse">वृन्तादेवाऽऽम्रपातोऽत्र वृन्तेनोदुम्बरं सह ।। <br />पतत्यश्वत्थपातस्तु पाकेऽप्यन्यनिमित्ततः ।। १९३७ ।। </div>
						<div class="verse">बहुप्रकारसिद्ध्यर्थं वाशब्दव्याहृतिस्त्विह ।। <br />बहुहेतुर्मृतिर्यस्मात्प्राणिनां जगतीक्ष्यते ।। १९३८ ।। </div>
						<div class="verse">यथाऽयमुक्तो दृष्टान्तः पुरुषोऽप्येवमेव हि ।। <br />लिङ्गात्मा पुरुषो ज्ञेयस्तस्यैवेहाङ्गसंगतेः ।। १९३९ ।। </div>
						<div class="verse">श्रोत्रत्वगादिनाड्यश्च प्रोच्यन्तेऽत्राङ्गसंज्ञया ।।<br />तेषु व्युह्यैव लिङ्गात्मा यतोऽलं स्यात्स्वकर्मणे ।। १९४० ।। </div>
						<div class="verse">अङ्गस्य कृष्णसारस्य चक्षुषः करणस्य च ।।<br />आश्रयाश्रयिसंबन्धे हेतुरन्नरसो भवेत् ।। १९४१ ।। </div>
						<div class="verse">अन्नं दामेति चाप्युक्तं रसादिपरिणामतः ।।<br />तद्यावकत्कठिनं देहे तावल्लिङ्गं स्थिरं भवेत् ।। १९४२ ।। </div>
						<div class="verse">जरादिहेतुपाके तु पतत्याम्रादिवद् द्रुतम् ।।<br />एभ्योऽङ्गेभ्य इति गिरा तदेतदभिधीयते ।। १९४३ ।। </div>
						<div class="verse">उपसर्गः समित्येष एकीभावप्रसिद्धये ।।<br />तथा प्रकर्षसिद्ध्यर्थं प्रोपसर्गः प्रयुज्यते ।। १९४४ ।। </div>
						<div class="verse">व्यस्तानि स्थानसंबन्धात्करणानि यतस्ततः ।।<br />स्वस्थानेभ्योऽपकृष्टानि मरणे यान्त्यथैकताम् ।। १९४५ ।। </div>
						<div class="verse">स्वप्ने प्राणावशेषत्वात्स्थानात्करणसंहृतेः ।।<br />मृतौ सहैव चानेन प्रकर्षोऽत्रात ईक्ष्यते ।। १९४६ ।। </div>
						<div class="verse">देहान्तरादमुं देहं पूर्वमागाद्यतस्ततः ।।<br />तदपेक्ष्य पुनःशब्दः श्रुत्यैवेहाभिधीयते ।। १९४७ ।। </div>
						<div class="verse">स्वप्नाद्यथेतो बुद्धान्तं स्वप्नं बुद्धान्ततः पुनः ।।<br />पूर्वदेहात्तथैवाऽऽत्मा याति देहान्तरं पुनः ।। १९४८ ।। </div>
						<div class="verse">बाह्याद्देहात्तथैवान्तर्लिङ्गं स्वाप्नं प्रपद्यते ।।<br />यथान्यायप्रतिन्यायौ यथा तत्रोदितौ पुरा ।। १९४९ ।। </div>
						<div class="verse">देहाद्देहान्तरप्राप्तौ तथैवेति विनिर्दिशेत् ।। <br />प्रतियोनि यथास्थानमित्यत्रापि तथैव तत् ।। १९५० ।। </div>
						<div class="verse">श्रुतकर्मानुरूपेण चक्षुराद्यनुरूपतः ।।<br />प्रतियोनि यथास्थानमाद्रवत्येष जन्मने ।। १९५१ ।। </div>
						<div class="verse">देहान्तरगृहीत्यर्थं प्राणिनां मरणं यतः ।।<br />प्राणायेति ततो वक्ति जन्मन्यसति नो मृतिः ।। १९५२ ।। </div>
						<div class="verse">प्राणव्यूहाय चैवायमाद्रवत्यन्यदेहतः ।।<br />स्थानेष्वव्यूढकरणो नालं स्यात्कर्मणे यतः ।। १९५३ ।। </div>
						<div class="verse">प्राणव्यूहस्य संसिद्धिः कथमस्येति शङ्क्यते ।।<br />शरीरग्रहणाशक्तेरव्यूढकरणत्वतः ।। १९५४ ।। </div>
						<div class="verse">न च देहान्तरं कृत्वा राज्ञो भृत्या इवाऽऽसते ।।<br />यतः कर्मसहायोऽयमेकाक्येवेह गच्छति ।। १९५५ ।। </div>
						<div class="verse">इत्यस्य परिहारार्थं दृष्टान्तोऽत्राभिधीय़ते ।। <br />कृत्स्नं जगत्स्वभोगार्थं पुंसोपात्तं स्वकर्मणा ।। १९५६ ।। </div>
						<div class="verse">तत्कर्मफलभोगार्थं कृत्वा देहं प्रतीक्षते ।। <br />शुभं वा यदि वा पापं श्रुतकर्मानुरूपतः ।। १९५७ ।। </div>
						<div class="verse">कर्मोपात्तानि भूतानि तत्प्रयुक्तानि देहिनः ।।<br />कृत्वा देहान्तरं योग्यं तस्थू राज्ञोऽग्रगा इव ।। १९५८ ।। </div>
						<div class="verse">तत्रैतस्मिन्यथोक्तेऽर्थे दृष्टान्तोऽप्यभिधीयते ।। <br />विवक्षितार्थविज्ञानप्रसिद्धिः स्यात्कथं न्विति ।। १९५९ ।। </div>
						<div class="verse">यथा राजानमायान्तं सद्मपानादिसाधनैः ।।<br />बुद्ध्वा क्लृप्तैः प्रतीक्षन्त उग्राः सूतादयो जनाः ।। १९६० ।। </div>
						<div class="verse">उग्रे कर्मणि ये राज्ञा नियुक्ताः पापकारिषु ।।<br />उग्रास्तेऽत्राभिधीयन्ते जातितो वाऽभिधा भवेत् ।। १९६१ ।। </div>
						<div class="verse">एन एनः प्रति तथा नियुक्ता ये नराधिपैः ।।<br />प्रत्येनसोऽत्र ते ज्ञेया भिन्नास्ते स्वाधिकारतः ।। १९६२ ।। </div>
						<div class="verse">रथवाहाश्च सूताः स्यू रथवाहनकोविदाः ।।<br />ग्रामण्यो ग्रामनेतारः सेनाधिपतयो मताः ।। १९६३ ।। </div>
						<div class="verse">ते यथा कर्मणोपात्ता राज्ञः प्रागेव चाऽऽगमात् ।।<br />अन्नपानगृहाद्यर्थान्कृत्वा राजप्रतीक्षिणः ।।<br />राजाऽयं नः समायातीत्यासते यत्नमास्थिताः ।। १९६४ ।।</div> 
						<div class="verse">यथैवं सर्वभूतानि भोक्त्रा कर्मादिकारणैः ।।<br />अर्जितान्युचितं देहं भोक्तुर्भोगक्षमं तथा ।। १९६५ ।। </div>
						<div class="verse">कृत्वा तत्प्राप्तितः पूर्वं यथा सूतादयो नृपम् ।।<br />प्रतीक्षन्ते प्रयत्नेन ब्रह्मैतीत्यभिकाङ्क्षया ।। १९६६ ।। </div>
						<div class="verse">विज्ञानात्मन्युपक्रान्ते ब्रह्मेति यदिहोच्यते ।।<br />स्वतो ब्रह्मत्वतस्तस्य संसारित्वमविद्यया ।। १९६७ ।। </div>
						<div class="verse">कथं नाम मतिस्तस्य ब्रह्मास्मीति भवेदिह ।।<br />श्रुतिस्तत्तत्त्वबोधार्थं ब्रह्मेत्याह ततो नरम् ।। १९६८ ।। </div>
						<div class="verse">अनुवादो न तु विधिरेवंविदमितीर्यते ।। १९६९ ।।<br />सर्वान्प्रत्यविशिष्टत्वादेवंविदमितीरणम् ।।।<br />नानुवादः फलोक्तिर्वा यथाव्याख्यातवेदिनः ।। १९७० ।। </div>
						<div class="verse">करणानुग्रहीतृणि भूतानि च मुमूर्षतः ।।<br />कृत्वा देहं प्रतीक्षन्ते नृपस्येव गृहं नराः ।। १९७१ ।। </div>
						<div class="verse">एवं जिगमिषुं देवमनुगच्छन्ति के तु तम् ।।<br />गच्छन्तः कस्य गत्या वा स्वातन्त्र्येणाऽऽत्मनोऽथवा ।। १९७२ ।। </div>
						<div class="verse">इत्यर्थमपि दृष्टान्तः पूर्ववद्भण्यते पुनः ।।<br />इतः प्रवसतो देहाद्देहिनः कर्मसंक्षयात् ।। १९७३ ।। </div>
						<div class="verse">यथेह प्रयियासन्तमुग्रसूतादयो जनाः ।।<br />राजानमभिसंयान्ति प्राणास्तद्वन्मृतौ नरम् ।। १९७४ ।। </div>
						<div class="verse">यदोर्ध्वोच्छ्वासितैवास्य पुरुषस्य भवत्यथ ।।<br />सुखयन्तस्तदा प्राणाः संयान्त्युत्क्रान्तिवेदिनम् ।। १९७५ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके चतुर्थोध्ययस्य तृतीयं ज्योतिर्ब्राह्मणम्</div>
				</div>
		<hr>
				<div class="section" type="brahmana" id="BRVS_C04_S04">
					<div class="sname">॥ चतुर्थं ब्राह्मणम् ॥</div>
						<div class="verse">यत उत्क्रान्तिरुक्तेयंं विशिष्टफलसंगतेः ।।<br />सर्वेषामविशिष्टाऽतः स यत्रेत्युच्यतेऽधुना ।। १ ।। </div>
						<div class="verse">करणानां समुत्क्रान्तिर्गमनं च तयोः समम् ।।<br />प्रागुक्तं तत्र यन्नोक्तं तदेवेहोच्यतेऽधुना ।। २ ।। </div>
						<div class="verse">संसारस्याधिकारोऽयमा श्लोकोदाहृतेर्मतः ।।<br />स यत्रेत्यत आरभ्य पुंसः संसारवर्णनम् ।। ३ ।। </div>
						<div class="verse">पुंसः संसरणं पूर्वं सूत्रितं यत्समासतः ।।<br />विस्तरस्तस्य वक्तव्य इत्यर्था वा परा श्रुतिः ।। ४ ।। </div>
						<div class="verse">तत्संप्रमोक्षणं कस्मिन्पुंसः कालेऽभिजायते ।।<br />कथं वेत्यादिकोऽत्रार्थो विस्तरेणोपवर्ण्यते ।। ५ ।। </div>
						<div class="verse">प्रकृतात्मपरामर्शः सशब्देन विवक्ष्यते ।।<br />संसारानर्थसंबन्धविज्ञानाय तमस्विनः ।। ६ ।। </div>
						<div class="verse">य आत्मा प्रस्तुतोऽविद्वान्स यदेदं शरीरकम् ।।<br />कार्श्यं प्रापय्य पूर्वोक्तैर्जरारोगादिहेतुभिः ।। ७ ।। </div>
						<div class="verse">यदि वा स्वयमेवैत्य देहाभेदत्वहेतुतः ।।<br />दौर्बल्यमेवं संप्राप्य संमोहमिव यात्यथ ।। ८ ।। </div>
						<div class="verse">मूर्छादाविव संमोहमिहाप्यात्मा निगच्छति ।।<br />बोधमात्रैकयाथात्म्यान्नायं संमोहभाग्यतः ।। <br />संमूढबुद्धिसाक्षित्वात्संमूढ इव भात्यतः ।। ९ ।। </div>
						<div class="verse">संमोहहेतुकं कार्यं संमोहात्मकमिष्यते ।। <br />अकार्यकारणं प्रत्यग्ज्येतिः संमुह्यते कुतः ।। १० ।। </div>
						<div class="verse">कार्श्यसंमोहसंबन्धो यतो नास्य स्वतस्ततः ।।<br />मोहोत्थदेहबुद्ध्यादिसंगतेरिवगीरियम् ।। ११ ।।</div>
						<div class="verse">उत्क्रान्तिकाले प्राणानां स्वस्थानादार्ढ्यहेतुका ।।<br />स्वगोचरेष्वशक्तिर्या संमोहोऽसाविहाऽऽत्मनः ।। १२ ।। </div>
						<div class="verse">दाहच्छेदादयो यद्वददाह्याच्छेद्यतन्विनः ।।<br />परोपाधिनिमित्ताः स्युर्दुर्बलत्वादयस्तथा ।। १३ ।। </div>
						<div class="verse">बाह्या तावदियं वृत्तिर्व्याख्याता प्रत्यगात्मनः ।।<br />कार्श्यसंमोहरूपा या प्रसिद्धा जगतीदृशी ।। १४ ।। </div>
						<div class="verse">मरिष्यतोऽस्य या वृत्तिरान्तरी साऽधुनोच्यते ।। <br />हृत्सद्मन्युपसंहारो यथा स्यादिन्द्रियात्मनाम् ।। १५ ।। </div>
						<div class="verse">अथैनमुच्चिक्रिमिषु विज्ञानात्मानमीश्वरम् ।।<br />प्राणा वागादयः सर्वे तं समायन्ति कृत्स्नतः ।। १६ ।। </div>
						<div class="verse">अभीति चाऽऽभिमुख्येऽर्थे सं तु सामस्त्य इष्यते ।। <br />अवध्यर्थे तथाऽऽङत्र यन्तीत्यस्य विशेषणम् ।। १७ ।।</div>
						<div class="verse">स्वाश्रयेभ्यो यियासन्ति करणानि हृदीश्वरम् ।।<br />यदैषां स्थानसंबन्धविमोक्षः स्यात्तदैव तु ।। १८ ।। </div>
						<div class="verse">कथं तमभिसंयान्तीत्युक्ते श्रुत्याऽभिधीयते ।।<br />आत्मानमभिसंयान्ति वागादीनि यथा स्फुटम् ।। १९ ।।</div>
						<div class="verse">स आत्मा प्रकृतस्त्वेताश्चक्षुःश्चोत्रादिलक्षणाः ।। <br />तेजोमात्रा यथादेशं समये मृतिकर्मणः ।। २० ।। </div>
						<div class="verse">उद्भूताकूतविज्ञानो मृतिं प्रति यदा तदा ।।<br />आकूतानुविधायीनि जायन्ते करणान्यथ ।। २१ ।। </div>
						<div class="verse">स्वाकूतानुविधायित्वं यत्तदा करणात्मनाम् ।।<br />अभ्याददान इति तत्कर्तृत्वं स्यादिहाऽऽत्मनः ।। २२ ।। </div>
						<div class="verse">एतत्कर्तृत्वमापेक्ष्य श्रुत्यैवमभिधीयते ।।<br />अभ्याददान इति तु तेजोमात्राः स्वदेशतः ।। २३ ।। </div>
						<div class="verse">मीयन्ते विषया याभिर्मात्रास्ताश्चक्षुरादयः ।।<br />तेजोविकृतिहेतुत्वात्तेजोमात्राश्च ताः स्मृताः ।। २४ ।। </div>
						<div class="verse">सत्त्वं तेजोऽत्र विज्ञेयं तदेव करणात्मना ।।<br />प्रविभक्तं हि तच्छब्दस्पर्शाद्यर्थावभासनात् ।। २५ ।। </div>
						<div class="verse">पित्ताख्यां वा भवेत्तेजस्तदंशाश्चक्षुरादयः ।। <br />इत्येवमायुर्वेदज्ञाः करणानि प्रचक्षते ।। २६ ।। </div>
						<div class="verse">यदा पञ्चावतिष्ठन्ते ज्ञानानि मनसा सह ।।<br />इति प्रकाशरूपत्वं करणानां श्रुतिर्जगौ ।। २७ ।। </div>
						<div class="verse">भौतिकस्तु प्रकाशोऽयं भौतिकार्थप्रकाशनात् ।।<br />प्रदीपवन्न भूतेभ्यो जात्यन्तरमतो भवेत् ।। २८ ।। </div>
						<div class="verse">स्पष्टं च वक्ष्यतेऽथोर्ध्वमेतेभ्य इति हि श्रुतिः ।।<br />अक्षाणि भौतिकान्येव नातः शक्तय आत्मनः ।। २९ ।। </div>
						<div class="verse">लिङ्गात्मकानां भूताना निर्देशोऽविद्यया सह ।।<br />तन्नाशमनु नाशः स्याद्यतो दुःखात्मनस्ततः ।। ३० ।। </div>
						<div class="verse">पिण्डनाशेऽपि नैवास्य नाशः संसारिणो यतः ।।<br />अविद्यादीनि भूतानि तत्रोच्यन्ते ततो ध्रुवम् ।। ३१ ।। </div>
						<div class="verse">मात्रासंसर्ग एवास्य तथाचैव प्रवक्ष्यते ।।<br />विज्ञानेनाथ विज्ञानमादायेत्यपि चावदत् ।। ३२ ।।</div>
						<div class="verse">अस्य लोकस्य चेत्युक्तं शुक्रमित्यादि चापरम् ।।<br />सर्वेष्वेषु प्रदेशेषु भूतमात्राग्रहः श्रुतौ ।। ३३ ।। </div>
						<div class="verse">भूतेभ्यो नापरं वस्तु यस्मादात्मन ईक्ष्यते ।। ३४ ।।<br />अतो विवेको भूतानां यः परोऽतीव शुद्धितः ।।<br />तेजोमात्रादिवचसा स एवात्राभिधीयते ।। ३५ ।। </div>
						<div class="verse">इन्द्रियाणीन्द्रियार्थाश्च न विकारः परात्मनः ।।<br />अतो न जायत इति तद्विकारनिषेधतः ।। ३६ ।। </div>
						<div class="verse">जन्मादिविक्रियाषट्कं साक्षान्न परमात्मनः ।।<br />अपूर्वानपराद्युक्तेर्नेति नेत्यादिवाक्यतः ।। ३७ ।। </div>
						<div class="verse">न च वेदान्तसिद्धान्ते परमात्मातिरेकतः ।।<br />इष्टं विकारवद्वस्तु यथा कापिलशासने ।। ३८ ।।</div>
						<div class="verse">स्वतः कूटस्थतत्त्वस्य तदसंबोधतस्ततः ।।<br />जन्मादिविक्रियाषट्कसंगतिः स्यात्परात्मनः ।। ३९ ।। </div>
						<div class="verse">आत्मकारणवादोऽयमेवं सत्युपपद्यते ।।<br />न तु विध्वस्तनिःशेषजन्मनाशादिकारणे ।। ४० ।। </div>
						<div class="verse">तेजोऽतो भौतिकं सर्वमन्यत्र परमात्मनः ।।<br />स्वयंज्योतिःप्रसङ्गेन तदुक्तं प्रागपि श्रुतौ ।। ४१ ।। </div>
						<div class="verse">आदित्यादीनि तेजांसि तथाऽध्यात्माधिभूतयोः ।।<br />भौतिकान्येय तानीति प्रत्यङ् तेभ्यो विलक्षणः ।। ४२ ।। </div>
						<div class="verse">ता एतास्तेजसो मात्राः समस्ताश्चाऽऽभिमुख्यतः ।।<br />सामस्त्येनाऽऽददानः सन्हृत्सद्मन्युपसर्पति ।। ४३ ।। </div>
						<div class="verse">अभ्याददान एवायमन्ववक्रामतीश्वरः ।।<br />न त्वाक्रम्य समादत्ते कथं तदिति भण्यते ।। ४४ ।। </div>
						<div class="verse">विशेषज्ञानलाभोऽस्य लिङ्गात्मानुविधानतः ।।<br />यतस्तदपकर्षेण विज्ञानात्मोपसंहृतिः ।। ४५ ।। </div>
						<div class="verse">तद्व्याप्तौ चापि संव्याप्तिरापादतलमस्तकम् ।।<br />स्वतस्तु व्याप्तिसंहाररहितत्वात्परात्मनः ।। ४६ ।। </div>
						<div class="verse">सैन्धवादिरसव्याप्ते पीयमाने यथोदके ।।<br />पानं सलवणस्यैवं लिङ्ङात्मनुविधायिता ।। ४७ ।। </div>
						<div class="verse">सोऽभ्यादानस्य कर्ताऽत्र लिङ्गं योऽस्मीति मन्यते ।।<br />आक्रामद्धृदयं लिङ्गमन्ववक्रामतीव सः ।। ४८ ।। </div>
						<div class="verse">तथा हृदयशब्देन तत्स्था धीरभिधीयते ।।<br />एवेत्यवधृतिश्चाम्र स्वप्नप्राज्ञनिवृत्तये ।। ४९ ।। </div>
						<div class="verse">विशेषकार्यवाहिभ्यः स्रोतोभ्यः स्वप्नभूमिगः ।।<br />विशेषाननुसृप्याऽऽत्मा यात्वा हृदयमाश्रयम् ।। ५० ।।</div>
						<div class="verse">पुरीतत्प्रमुखं देहं वृत्त्या सामान्यरूपया ।।<br />तप्तलोहादिवद्व्याप्य शेते प्राणात्मतां गतः ।। ५१ ।। </div>
						<div class="verse">इह त्वेवेति निःशेषा लिङ्गस्यास्योपसंहृतिः ।।<br />विशेषेभ्योऽविशेषेभ्यो युक्तं प्रत्यवसर्पणम् ।। ५२ ।। </div>
						<div class="verse">अवदध्रेऽत एवेति मा भूत्स्वप्नादिवत्स्थितिः ।।<br />सामान्यं वा विशेषो वा न यतोऽत्रावशिष्यते ।।<br />कार्त्स्न्येन हृदय एव पिण्डीभावं व्रजत्यतः ।। ५३ ।। </div>
						<div class="verse">विधिराकर्षणो तावत्तेजोमात्राश्रयो गतः ।।<br />अथासंवेदनाविधिर्मुमूर्षोरुच्यते यथा ।। ५४ ।। </div>
						<div class="verse">साधारणात्मनो योंऽशो भोक्तृकर्मवशीकृतः ।।<br />अध्यात्मं चक्षुषि रवेश्चक्षुर्व्यापारसिद्धिकृत् ।। ५५ ।। </div>
						<div class="verse">कर्मोपभोगसिद्ध्यर्थं परिच्छिन्नः स्वचक्षुषा ।।<br />चाक्षुषोऽतः स विज्ञेयः सामान्यात्माऽपि भास्करः ।। ५६ ।। </div>
						<div class="verse">स एष पुरुषो यत्र तत्प्रयोक्तृक्रियाक्षये ।।<br />क्षेत्रज्ञार्थात्पराङेव पर्यावर्तत आत्मनि ।। ५७ ।। </div>
						<div class="verse">निरनुग्रहतैवास्य पर्यावर्तनमुच्यते ।। ५८ ।। <br />हृल्लिङ्गप्रसृतो योंऽश उपभोगार्थमक्षिणि ।।<br />सोऽस्य कर्मक्षयादक्ष्णः पराङावर्तते हृदि ।। ५९ ।। </div>
						<div class="verse">चाक्षुषे पुरुषे तस्मिन्नावृत्ते कर्मणः क्षयात् ।।<br />देवता देवतामेति लिङ्गेक्यं करणं तथा ।। ६० ।। </div>
						<div class="verse">अथैवं स्यरूपज्ञो देवताकरणच्युतेः ।। <br />आत्मैवमुक्तानुक्तेषु योज्यं प्राणेष्वशेषतः ।। ६१ ।। </div>
						<div class="verse">चेतनावदधिष्ठानात्करणादेर्जडात्मनः ।।<br />प्रवृत्तिर्नियता दृष्टा लोकेऽतो न विपर्यते ।। ६२ ।। </div>
						<div class="verse">अरूपज्ञत्वहेतुः क इत्याशङ्क्योत्तरं वचः ।।<br />लोकप्रसिद्धिमाचष्ट एकीत्यादि मुमूर्षति ।। ६३ ।। </div>
						<div class="verse">एकी भवति सावित्रः सवित्रांऽशस्तथैव च ।।<br />लिङ्गांशश्चाक्षुषो व्यूढो लिङ्गैक्यं प्रतिपद्यते ।। ६४ ।। </div>
						<div class="verse">स्वांशिभ्यामेकतापत्तौ देवतालिङ्गभागयोः ।।<br />अथारूपज्ञतामेति यः प्राग्रूपादिवेद्यभूत् ।। ६५ ।। </div>
						<div class="verse">अथैनं पार्श्वगाः प्राहुर्बन्धवोऽस्य मुमूर्षतः ।।<br />वाक्यमेकी भवतीति निराशास्तस्य जीविते ।। ६६ ।। </div>
						<div class="verse">करणे देवता यस्मिन्पूर्वं मुञ्चत्यनुग्रहम् ।।<br />तस्यैव प्रथमं वृत्तिनिरोध उपजायते ।। ६७ ।। </div>
						<div class="verse">कस्मिंश्चित्करणे वृत्तिनिरोधः पूर्वमीक्ष्यते ।।<br />अयौगपद्येनोत्क्रान्तौ तल्लिङ्गं देवतात्मनाम् ।। ६८ ।। </div>
						<div class="verse">यदाऽऽलोचनमात्रं स्याद्रूपादौ चक्षुरादिभिः ।।<br />प्रविवेक्ता तु रूपादेः सम्यङ्नैव पुमान्भेवेत् ।। ६९ ।। </div>
						<div class="verse">तदोत्क्रान्तां विजानीयान्मनसो देवतामितः ।।<br />केवलालोचनाल्लिङ्गात्तथा बुद्धेश्च देवताम् ।। ७० ।। </div>
						<div class="verse">एवं तद्देवतोक्रान्तावेकीभावेन संगतेः ।।<br />मनुते नो न जानातीत्येबमाहुस्तथा जनाः ।। ७१ ।। </div>
						<div class="verse">उक्तं विमोक्षणं तावत्करणानां स्वदेशतः ।।<br />असंविज्ञानता चोक्ता हृदये चोपसंहृतिः ।। ७२ ।। </div>
						<div class="verse">अथोपसंहृताशेषकरणस्याऽऽत्मनो यथा ।।<br />लोकान्तरोपसंक्रान्तिस्तथैतदभिधीयते ।। ७३ ।। </div>
						<div class="verse">तस्यैतस्य यथोक्तस्य कृत्स्नप्राणोपसंहृतेः ।।<br />नाड्यग्रं हृदयस्याथ प्रकर्षेण प्रकाशते ।। ७४ ।। </div>
						<div class="verse">सर्वेषु संहृतेष्वेवं करणेषु सवायुषु ।। <br />बुद्धेः प्रद्योततेऽथाग्रं हृदयस्य यियासतः ।। ७५ ।। </div>
						<div class="verse">स एष कर्मजो बुद्धेः प्रकाशो जायते मृतौ ।।<br />स्वकर्मनिर्मितं लोकं येनाऽऽत्माऽयं प्रपश्यति ।। ७६ ।। </div>
						<div class="verse">कर्मणैवास्य विज्ञानं तादात्म्यमुपनीयते ।।<br />पश्चादापन्नतद्भावो देहमेतं विमुञ्चति ।। ७७ ।। </div>
						<div class="verse">भाविलोकात्मिका याऽस्य प्रत्यक्चैतन्यविम्बिता ।।<br />वासनैवाऽऽत्मनः प्रोक्ता प्रद्योतवचसा स्फुटम् ।। ७८ ।। </div>
						<div class="verse">मात्रोपादानरूपेण स्वेन भासा पुराऽब्रवीत् ।।<br />स्वेनैव ज्योतिषा स्वप्ने यथा तद्वदिहापि तत् ।। ७९ ।।</div>
						<div class="verse">प्रद्योतेन यथोक्तेन प्रद्योतितपथा कृत -<br />कर्मकार्योऽथ हृदयान्निष्क्रामति यथासुखम् ।। ८० ।। </div>
						<div class="verse">साध्वेवातः प्रयत्नेन कर्म कार्यं विपश्चिता ।।<br />पश्यता प्राणिनामेवं कर्ममूलामिमां गतिम् ।। ८१ ।। </div>
						<div class="verse">आत्मा स्वकर्मणोपात्तं प्रद्योतेन यथोचितम् ।।<br />लोकं पश्यन्स्वहृदयान्निष्क्रामति यथायथम् ।। ८२ ।। </div>
						<div class="verse">चक्षुष्टो वाऽथ मूर्ध्रे वा यं यं लोकं प्रपत्स्यते ।।<br />तद्दूारेणैव निष्क्रामन्न कचित्प्रतिहन्यते ।। ८३ ।। </div>
						<div class="verse">आदित्यलोकसंप्राप्तौ चक्षुष्टोऽयं गिगच्छति ।।<br />ब्रह्मलोकपरिप्राप्तौ मूर्ध्न आत्मा निगच्छति ।। ८४ ।। </div>
						<div class="verse">कर्मश्रुतानुरोधेन ह्यन्येभ्यो वा यथायथम् ।।<br />हृदयसृतनाडीभिरित आत्मा निगच्छति ।। ८५ ।।  </div>
						<div class="verse">लिङ्गं च सर्वतो गच्छन्न कचित्प्रतिहन्यते ।।<br />अतिसूक्ष्मस्वभावत्वादपि लोहसमुद्रगम् ।। ८६ ।। </div>
						<div class="verse">उत्क्रामन्तं तमात्मानं यथोक्तेनेह वर्त्मना ।।<br />प्राणोऽनूत्क्रामति ततः प्राणं प्राणास्तथा परे ।। ८७ ।। </div>
						<div class="verse">नन्वात्मप्राणवागादेरन्योन्यव्यतिमिश्रणात् ।।<br />देशकालाद्यसंभेदात्क्रमेणोत्क्रमणं कथम् ।। ८८ ।।</div>
						<div class="verse">नैष दोषो यतो नेह क्रमकालो विवक्ष्यते ।।<br />प्रयोजकप्रयोज्यत्वं यतोऽमीषां विवक्षितम् ।। ८९ ।। </div>
						<div class="verse">इहोच्चिक्रमिषा याऽस्य विज्ञानात्मैकसंश्रया ।।<br />प्राणोत्क्रान्तेः प्रयोक्त्री सा वागाद्युत्क्रमणस्य च ।। ९० ।। </div>
						<div class="verse">मुख्यप्रणस्य योत्क्रान्तिः प्रयोक्त्री सैव नापरा ।।<br />विज्ञानात्मैकनीडाया भावनायाः प्रधानता ।। ९१ ।। </div>
						<div class="verse">सा हि देहान्तरप्राप्तावात्मनो मार्गदर्शिनी ।।<br />तया प्रयुक्तः प्राणोऽयं प्राणानादाय चेतरान् ।। ९२ ।। </div>
						<div class="verse">आत्मनाऽनन्यभूतः सञ्जलपात्रार्कवद्बहिः ।।<br />निष्क्रामति यथाकर्म सविज्ञानो भवत्यथ ।। ९३ ।। </div>
						<div class="verse">ननूपसंहृताशेषकरणत्वादधीः पुमान् ।।<br />तदाकूतानुगुण्यं स्यात्प्राणादेः कथमुच्यते ।। ९४ ।। </div>
						<div class="verse">प्रत्यभिज्ञात्मकं ज्ञानं संज्ञानमिति भण्यते ।।<br />पूर्वं यद्धृदयस्याग्रद्योतनेन प्रकाशितम् ।। ९५ ।। </div>
						<div class="verse">भाविनोऽर्थस्य विज्ञानं प्रत्यभिज्ञानमुच्यते ।। <br />स तथोद्भूतविज्ञान आत्मा देहान्निगच्छति ।। ९६ ।।</div>
						<div class="verse">हृदयाग्रप्रकाशेन निष्क्रान्तस्यापि देहतः ।।<br />निःसंबोधस्य गमनं कथं देहान्तरं प्रति ।। ९७ ।।</div>
						<div class="verse">इत्यस्य परिहाराय स इत्यादि परं वचः ।।<br />स एष ज्ञः परो देवः सविज्ञानो भवत्यथ ।। ९८ ।। </div>
						<div class="verse">संहृताशेषकरणों भावनाकर्महेतुतः ।।<br />सविज्ञातो यथा स्वप्ने तथात्क्रान्तावपीष्यते ।। ९९ ।। </div>
						<div class="verse">विशेषज्ञानसंबन्धः कर्मणैवास्य हेतुना ।।<br />न तु स्वातऩ्त्र्यतो लभ्यः स्वातन्त्र्यासंभवादिह ।। १०० ।। </div>
						<div class="verse">कृतकृत्यो भवेत्सर्वो विशेषज्ञानसंगतिः ।।<br />स्वातन्त्र्येणेह चेल्लभ्या न तु लभ्या तथाऽऽह च ।। १०१ ।।</div>
						<div class="verse">यं यं वाऽपि स्मरन्भावं त्यजत्यन्ते कलेवरम् ।। <br />तं तमेवैति कौन्तेय सदा तद्भावभावितः ।। १०२ ।। </div>
						<div class="verse">एवमात्मा सविज्ञानो गन्तव्य यत्पुराऽर्जितम् ।।<br />तदात्मभावविज्ञानस्तदेवातो निगच्छति ।। १०३ ।। </div>
						<div class="verse">यत एवमतः पुम्भिः स्वातन्त्रयार्थं प्रयत्नतः ।। <br />योगादिसाधनाभ्यासः कर्तव्यः पुण्यसंचयः ।। १०४ ।। </div>
						<div class="verse">सर्वशास्रसमारम्भस्तदर्थोऽयं महानिह ।।<br />वाङ्भनःकायसाध्यानामुपायानां प्रबुद्धये ।। १०५ ।। </div>
						<div class="verse">तथाऽनर्थपरिप्राप्तावुपायानां निषेधनम् ।।<br />एतावानेव शास्रार्थः कर्त्रधीनः सुखाप्तये ।। १०६ ।। </div>
						<div class="verse">मात्रालक्षणमादानं कृत्वा स्वप्नस्य सर्जनम् ।। <br />यथेह न तथा किंचिदुपादानं समीक्ष्यते ।। १०७ ।। </div>
						<div class="verse">अथैवं देवतात्यक्ते लिङ्गे देहाद्बहिर्गते ।।<br />लोकान्तरगतौ हेतुर्लोकारम्भे च भण्यताम् ।। १०८ ।। </div>
						<div class="verse">आत्मनः परलोकाय यत्स्याद्गमनकारणम् ।। <br />भुङ्के गत्वा च यत्तत्र देहारम्भे च कारणम् ।। १०९ ।। </div>
						<div class="verse">लिङ्गानस इतो देहाद्देहमन्यं निगच्छतः ।।<br />संभारः कोऽस्य गत्यर्थो देहारम्भे च कथ्यताम् ।। ११० ।। </div>
						<div class="verse">इतो जिगमिषुं विद्याकर्मणी ये पुराऽर्जिते ।।<br />तं समन्वारभेते ते या चाभूत्पूर्ववासना ।। १११ ।। </div>
						<div class="verse">विज्ञानं संशयज्ञानं मिथ्याज्ञानमथापि वा ।।<br />प्रमाणतोऽप्रमाणाद्वा सर्वं विद्येति भण्यते ।। ११२ ।। </div>
						<div class="verse">संसारकारणध्वंसि यत्तु ज्ञानं परात्मगम् ।। <br />तदत्र न परिग्राह्यं सर्वापत्कारणापनुत् ।। ११३ ।। </div>
						<div class="verse">संसारकारणं तस्मादात्माज्ञानाविरोधि यत् ।।<br />अप्राप्तपरमार्थार्थं ज्ञानमात्रं जिघृक्षितम् ।। ११४ ।। </div>
						<div class="verse">वाङ्भनःकायसाध्यं च शास्त्रतो यदि वाऽन्यतः ।।<br />दृष्टादृष्टार्थरूपं यत्तच्च कर्मेति गृह्यते ।। ११५ ।। </div>
						<div class="verse">अन्वारभेते गच्छन्तं यथोक्ते ज्ञानकर्मणी ।।<br />गच्छन्तं पुरुषं यस्मादन्वेते स्वस्वभावतः ।।<br />गच्छतोऽतोऽनुशब्दोऽत्र पश्चादर्थे प्रयुज्यते ।। ११६ ।। </div>
						<div class="verse">गमनादिविधौ पुंसः साधनत्वं निगच्छतः ।। ११७ ।। <br />कर्मणः क्रियमाणस्य संस्कारो यो हृदि श्रितः ।।<br />तत्फलस्य च भूक्तस्य पूर्वप्रज्ञेति सोच्यते ।। ११८ ।। </div>
						<div class="verse">पूर्वोपचितसंस्कारहेतुभ्यः साऽभिजायते ।। ११९ ।।<br />षण्मासशेषप्रोद्भूता वासना याऽस्य देहिनः ।।<br />मरिष्यतोऽन्यदेहार्थं पूर्वप्रज्ञेति तां विदुः ।। १२० ।। </div>
						<div class="verse">समर्था सैव ते यस्मादुद्बोद्धुं ज्ञानकर्मणी ।।<br />नरस्यातः प्रधानत्वात्पृथक्तस्या ग्रहः कृतः ।। १२१ ।। </div>
						<div class="verse">समासेनैव निर्दिष्टे कारणत्वाविशेषतः ।।<br />अन्योन्यकारणत्वाच्च श्रुत्येह ज्ञानकर्मणी ।। १२२ ।। </div>
						<div class="verse">पूर्वप्रज्ञात उद्भूतिर्विद्यायाः कर्मणो यतः ।।<br />ताभ्यां च भावनोद्भूतिर्निर्देशोऽतो यथोदितः ।। १२३ ।। </div>
						<div class="verse">कर्मणो भुज्यमानस्य परिशेषो हि भावना ।।<br />मूलं च जायमानस्य प्रधानं तेन भण्यते ।। १२४ ।। </div>
						<div class="verse">परिच्छेत्र्री विनिर्मात्री विद्या लोकान्तरस्य हि ।।<br />विकर्तृ कर्म वोढ्री च पूर्वप्रज्ञेह पूर्वयोः ।। १२५ ।। </div>
						<div class="verse">नानाविकल्पसद्भावात्संदेहो गमनं प्रति ।।<br />पक्षीव वृक्षात्किं तावत्परिच्छिन्नो व्रजत्ययम् ।। १२६ ।। </div>
						<div class="verse">आतिवाहिकदेहेन किंवा देहान्तरं प्रति ।।<br />गतिर्विकाशसंकोचौ भिन्नकुम्भस्थदीपवत् ।।<br />मतं वा किं मनोमात्र देहाद्देहान्तरं व्रजेत् ।। १२७ ।। </div>
						<div class="verse">किंवा सर्वगतानां स्यात्करणानामिहाऽऽत्मनि ।।<br />श्रुतकर्मानुरोधेन वृत्तिहान्युद्भवौ क्वचित् ।। १२८ ।। </div>
						<div class="verse">इति भूरिविकल्पायां भूमौ सिद्धान्त उच्यते ।।<br />अनन्ताः सर्व एवैते वाङ्भानःप्राणलक्षणाः ।। १२९ ।। </div>
						<div class="verse">प्राणिकर्मानुरोधेन प्लुष्यादिपरिमाणता ।।<br />इति श्रुत्युक्तितस्तेषां प्रतिप्राणि यथामति ।।<br />यथाकर्म गतिः स्थानं परिच्छेदोऽथ विस्तृतिः ।। १३० ।। </div>
						<div class="verse">स्वातन्त्र्यं पारतन्त्र्यं वाऽणिमाद्यैश्वर्यमेव वा ।।<br />करणानामिदं सर्वं ज्ञानकर्मादिहेतुकम् ।। १३१ ।। </div>
						<div class="verse">अस्मदादेर्यथा तद्वद्विद्याकर्मानुरोधतः ।।<br />अनात्मनोऽपि चाऽऽनन्त्यं न स्वतः सिद्धमात्मवत् ।। १३२ ।। </div>
						<div class="verse">इतीमं पक्षमाश्रित्य श्रुत्या दृष्टान्त उच्यते ।। १३३ ।।<br />तृणाग्रस्था जलूकेह प्राप्य तस्मात्तृणान्तरम् ।।<br />संहरत्यात्मनाऽऽत्मानं पूर्वस्मात्तत्र सा क्रमात् ।। १३४ ।। </div>
						<div class="verse">यथैवमेवमात्मेदं शरीरं कर्मणः क्षयात् ।।<br />निहत्याचेष्टमापाद्य स्वात्मलिङ्गोपसंहृतेः ।। १३५ ।। </div>
						<div class="verse">गमयित्वा तथाऽविद्यां जाड्यं निःसंज्ञतामिदम् ।। <br />अतोऽन्यमाक्रमं देहं प्राप्य भावनयाऽञ्जितः ।।<br />पूर्वदेहस्थमात्मानं संहरत्यात्मनाऽऽत्मनि ।। १३६ ।। </div>
						<div class="verse">जलूकावद्गतिरियमात्मनः प्रतिपादिता ।।<br />तत्र देहान्तरारम्भ उपादानं किमात्मनः ।। १३७ ।। </div>
						<div class="verse">उपमृद्योपमृद्यास्य नित्योपात्तं किमिष्यते ।। <br />पुनः पुनरपूर्वं वा देहारम्भाय कल्पते ।। १३८ ।। </div>
						<div class="verse">इति दृष्टान्तवचसा निर्णयोऽस्योपवर्ण्यते ।। १३९ ।।<br />पेशस्कारी यथा मात्रामुपादायेह पेशसः ।।<br />विमृद्य रचनां पूर्वां कुरुते रचनान्तरम् ।। १४० ।। </div>
						<div class="verse">नवान्नवतरं रूपं कल्याणतरमेव च ।।<br />कल्याणादिति दृष्टान्तो यथा तद्वदिहापि च ।। १४१ ।। </div>
						<div class="verse">आपेक्ष्य नवमादानं तत्कार्यं नवमुच्यते ।।<br />श्रुत्या नवतरं रूपं कल्याणतरमेव च ।। १४२ ।। </div>
						<div class="verse">नित्योपात्तानि भूतानि करणानि च देहिनः ।।<br />द्वे वाव ब्रह्मणो रूपे इति पूर्वमवादिषम् ।। १४३ ।। </div>
						<div class="verse">उपमृद्योपमृद्यैषां रचनां प्राक्तनीं पुनः ।।<br />यथाकर्म यथाज्ञानं कुरुते रचनान्तरम् ।। १४४ ।। </div>
						<div class="verse">पित्रादियोग्यं पित्र्यादि ह्युत्तमाधममध्यमम् ।। १४५ ।। <br />पित्र्यादिलोकेष्वात्माऽयं यथाकर्म यथाश्रुतम् ।। <br />तनुते देहजातामि भूरिरूपाण्यविद्यया ।। १४६ ।। </div>
						<div class="verse">न तु चैतन्यवत्साक्षात्संसारोऽस्य स्वतो मतः ।।<br />इत्यर्थप्रतिपत्त्यर्थमाजगामोत्तरं वतः ।। १४७ ।। </div>
						<div class="verse">यच्चास्य वास्तवं रूपं यच्चाविद्योत्थमात्मनः ।।<br />स वा इत्यादिना तस्य निर्णयः क्रियतेऽधुना ।।<br />तन्निर्णयादशेषोऽर्थाऽनिर्णीतः स्यात्कथं न्विति ।। १४८ ।। </div>
						<div class="verse">संसारी यो यथोक्तेन ग्रन्थेन प्रतिपादितः ।।<br />तद्गृहीत्यै सशब्दोऽयं तत्स्मृत्यर्थं तथाच वै ।। १४९ ।। </div>
						<div class="verse">अनात्मभूत एतस्मिन्कार्यकारणलक्षणे ।।<br />संसारे प्रथते योऽर्थ आत्मनाऽनन्यमानगः ।। १५० ।। </div>
						<div class="verse">यत्साक्षिकौ यथोक्तस्य भावाभावौ प्रसिध्यतः ।।<br />संसारवस्तुनः सोऽयमात्मेत्यत्राभिधीयते ।। १५१ ।। </div>
						<div class="verse">व्यभिचारो न यस्यास्ति सर्वेषु व्यभिचारिषु ।।<br />तदवष्टम्भतः सिद्धेर्व्यभिचारस्य सर्वदा ।। १५२ ।।</div>
						<div class="verse">प्तत्यक्तयाऽस्य साक्षात्त्वादक्रियाकारकत्वतः ।। <br />अनन्यबोधमानत्वादयमित्युच्यते ततः ।। १५३ ।। </div>
						<div class="verse">निःशेपानात्मतद्धेतुनिराकरणवर्त्मना ।।<br />आत्मत्वमात्मनः सिध्येन्नान्यशेषमनात्मवत् ।। १५४ ।। </div>
						<div class="verse">असाधारणसिद्ध्यैव सिद्धिः स्यादात्मवस्तुनः ।।<br />यतोऽत आत्मवस्त्वेव कार्यकारणवज्जगत् ।। १५५ ।। </div>
						<div class="verse">न हीदमात्मनः स्थानं ततोऽन्यत्रापि वाऽश्नुते ।।<br />आत्मनोऽव्यतिरेकेण यतोऽनात्मा प्रसिध्यति ।। १५६ ।। </div>
						<div class="verse">आत्मा त्वनात्मप्रत्यक्त्वाद्व्यतिरेकं न सोऽर्हति ।।<br />स्रजीव सर्पदण्डादेः स्रगविद्योत्थवस्तुनः ।।<br />स्रक्तत्त्वव्यतिरेकेण सिद्धिर्नान्यत्र कुत्रचित् ।। १५७ ।। </div>
						<div class="verse">न चाभावावसाय्येतदभावस्यापि भाववत् ।।<br />प्रत्यङ्भात्रैकयाथात्म्यादश्रुतत्वान्न चार्थतः ।। १५८ ।। </div>
						<div class="verse">अनूद्य निखिलं विश्वं तत्तत्त्वप्रतिपत्तये ।।<br />आत्मैवेति श्रुतं यस्मान्नातोऽन्यत्किंचिदिष्यते ।। १५९ ।। </div>
						<div class="verse">प्रत्याख्याय न चाऽऽत्मानमनात्मा व्यतिरिच्यते ।।<br />व्यतिरेकस्वभावत्वान्नापि चाऽऽत्मनि सिध्यति ।। १६० ।। </div>
						<div class="verse">प्रत्याचष्टे श्रुतिरतः सर्वं नेतीति चाऽऽत्मनि ।।<br />सर्वमात्मेति च तथा व्यतिरेकं निषेधति ।। १६१ ।। </div>
						<div class="verse">अपूर्वानपरानन्तराबाह्यं ब्रह्मलक्षणम् ।.<br />उक्तात्मवस्तुस्वाभाव्यादात्मा ब्रह्मेत्यतो वचः ।। १६२ ।। </div>
						<div class="verse">प्रत्यक्त्वं ब्रह्मणस्तत्त्वं ब्रह्मत्वं चाऽऽत्मनस्तथा ।।<br />परोक्षद्वयहानेन ह्यात्मा ब्रह्मेति बोध्यते ।। १६३ ।। </div>
						<div class="verse">अव्यावृत्ताननुगतो ब्रह्मशब्दार्थ इष्यते ।। <br />नाऽऽत्मनोऽन्यत्र लभ्योऽसौ नाप्यात्मा ब्रह्मणोऽन्यतः ।। १६४ ।। </div>
						<div class="verse">आत्मनोऽपि परोक्षत्वं ब्रह्मणोऽविद्यया यथा ।।<br />आत्मनः सद्वितीयत्वं ब्रह्मणोऽपि तथा मम ।। १६५ ।। </div>
						<div class="verse">अतोऽविद्यासमुच्छित्तौ यथावस्त्ववबोधतः ।।<br />आत्मा ब्रह्मैव सन्नेष ब्रह्माप्येति स्वतोऽद्वयम् ।। १६६ ।। </div>
						<div class="verse">यथोक्तबोधविरहादस्यानर्थपरंपरा ।।<br />विज्ञानाद्यभिसंबन्धो यथा तदधुनोच्यते ।। १६७ ।। </div>
						<div class="verse">आत्मा ब्रह्मैव सन्नेष धर्मैर्यावद्भिरन्वितः ।।<br />अज्ञानात्संसरत्यत्र वर्ण्यते तत्समासतः ।। १६८ ।। </div>
						<div class="verse">यतोऽविद्यान्वयेऽशेषसंसारानर्थसंगतिः ।।<br />तद्ध्वस्तावात्मनस्तस्मात्पुरुषार्थः समाप्यते ।। १६९ ।। </div>
						<div class="verse">अविद्यामात्रहेतूत्था ह्यात्मनोऽनर्थसंगतिः ।।<br />इत्यस्य प्रतिपत्त्यर्थं परो ग्रन्थोऽवतार्यते ।। १७० ।। </div>
						<div class="verse">यद्यविद्यैकहेतु स्यात्संसारित्वंं तदाऽऽत्मनः ।। <br />विद्यार्थोऽयं समारम्भो युज्यते नान्यथा सति ।। १७१ ।। </div>
						<div class="verse">प्राणात्मत्वाभिमानी सन्यतः प्राणः प्रसूयते ।।<br />प्राणप्राणोऽपि सन्मोहात्प्राणनादि प्रपद्यते ।। १७२ ।। </div>
						<div class="verse">ततो बुद्धिसमुत्पत्तौ विज्ञानोऽस्मीतिभावतः ।।<br />विज्ञानमयतामेति स्रक्सर्पमयतामिव ।। १७३ ।। </div>
						<div class="verse">मनसो ग्रहणं चात्र बुद्धिवृत्त्युपलक्षणम् ।।<br />असुबुद्धी यतो हेतू सर्वेषामिन्द्रियात्मनाम् ।। १७४ ।। </div>
						<div class="verse">कर्मेन्द्रियाणां सार्थानां प्राणः कारणमुच्यते ।।<br />स एव बुद्ध्यतिशयः श्रोत्रादेरपि कारणम् ।। १७५ ।। </div>
						<div class="verse">स्वाभ्यास्तभावनातोऽस्य श्रुतकर्मानुरोधतः ।।<br />प्राणो बुद्धिर्मनश्चक्षुःश्रोत्राद्यज्ञस्य जायते ।। १७६ ।।</div>
						<div class="verse">प्रायार्थे च मयङ्ज्ञेयो विकारादेर्निषेधनात् ।।<br />अविज्ञातात्मतत्त्वस्य विकारो वाऽस्त्वदोषतः ।। १७७ ।। </div>
						<div class="verse">सर्पादयो यथा रज्ज्वा विकाराः स्युरबोधतः ।।<br />अज्ञानादात्मनस्तद्वत्तेजोबन्नादिविक्रिया ।। १७८ ।। </div>
						<div class="verse">न हि वेदान्तसिद्धान्ते ह्यज्ञातात्मातिरेकतः ।।<br />सांख्यानामिव सिद्धान्ते लभ्यते कारणान्तरण् ।। १७९ ।। </div>
						<div class="verse">प्राणादिमयतां यात्वा तद्वृत्तीनामबोधतः ।।<br />आत्माऽकर्ताऽपि कर्तृत्वमेति तासां समुद्भवे ।। १८० ।। </div>
						<div class="verse">चक्षुषश्चश्रुरप्येवं यथा चक्षुर्मयस्तथा ।।<br />श्रोत्रादिमयताऽप्यस्य व्याख्येया प्रत्यागात्मनः ।। १८१ ।। </div>
						<div class="verse">स विज्ञानमनःप्राणचक्षुःश्रोत्रादि मोहजम् ।।<br />मन्वानोऽविद्ययाऽऽत्मैति तन्मयत्वं न तु स्वतः ।। १८२ ।। </div>
						<div class="verse">समासव्यासतस्तद्वत्पञ्च भूतान्यविद्यया ।।<br />अशब्दादिमयोऽप्यात्मा तन्मयत्वं निगच्छति ।। १८३ ।। </div>
						<div class="verse">लिङ्गदेहाविमावेवं पञ्चभूतमयावुभौ ।।<br />प्रधानगुणवृत्त्योक्तौ सूक्ष्मस्तूलविभागतः ।। १८४ ।। </div>
						<div class="verse">उक्तयोरात्मनोरन्तर्यद्रूपं भावनामयम् ।।<br />कामादिमयतोक्त्येह तदिदानीं विभाव्यते ।। १८५ ।। </div>
						<div class="verse">कामं क्रोधं तथा धर्मं तद्विरुद्धं च मोहतः ।। <br />संभावयन्प्रतीच्यात्म तन्मयत्वं निगच्छति ।। १८६ ।।</div>
						<div class="verse">प्रवृत्तय इहेक्ष्यन्ते वाङ्भनःकायसाधनाः ।।<br />यावत्यो भावनाः पुंसामपि तावत्य एव तु ।। १८७ ।। </div>
						<div class="verse">इत्येवमादयोऽनेके कोशाः स्युर्भावनामयाः ।।<br />असंख्येया बहुत्वात्ते संक्षेपोऽतोऽत्र भण्यते ।। १८८ ।। </div>
						<div class="verse">इदमित्येव यत्साक्षात्किंचित्कर्मोपलक्ष्यते ।।<br />परोक्षं भावनारूपं तेनादोमयतेष्यते ।। १८९ ।। </div>
						<div class="verse">इदंमयेन लिङ्गेन संबन्धोऽदोमयात्मनः ।।<br />प्रत्यक्ष आत्मनि यथा तथाऽन्यत्रापि लिङ्ग्यते ।। १९० ।। </div>
						<div class="verse">धूमाग्न्योरिव संबन्धस्तयोर्दृष्ट इहाऽऽत्मनि ।।<br />अकामप्रमुखैर्योगैस्तथा कामादियोगतः ।। १९१ ।।</div>
						<div class="verse">धर्माधर्ममयो भूत्वा पुमान्सर्वमयो भवेत् ।।<br />धर्माधर्मैकहेतुत्वात्सर्वस्य जगतस्ततः ।। १९२ ।। </div>
						<div class="verse">अदोमयत्वं लिङ्गं स्याल्लिङ्गेनेदंमयात्मना ।।<br />भावनाकर्मविद्यानामेवमुक्तेन वर्त्मना ।।<br />भूरिभेदान्न शक्यन्ते वक्तुं रूपाण्यशेषतः ।। १९३ ।। </div>
						<div class="verse">किं कारणं पुमान्यस्माद्यथाकारी भवत्ययम् ।।<br />यथाचारी च लोकेऽस्मिंस्तथारूपो भवत्यसौ ।। १९४ ।। </div>
						<div class="verse">करणं नियतं चैव ततोऽन्यच्चरणं तथा ।।<br />करणं कर्मशक्तिर्वा चरणं प्रत्ययात्मकम् ।। १९५ ।। </div>
						<div class="verse">साधुकारी पुमान्यः स्यात्साधुरेव भवत्यसौ ।।<br />पितृगन्धर्वदेवादौ साधुसाधनसंपदा ।। १९६ ।। </div>
						<div class="verse">पापकारी च पापश्च स्थाण्वादावभिजायते ।।<br />कामक्रोधादिभूयिष्ठः पुमानुग्रेण कर्मणा ।। १९७ ।। </div>
						<div class="verse">साध्वादि भूयोभ्यासात्स्यात्ताच्छील्यप्रत्ययश्रुतेः ।।<br />फलमित्यतिशङ्क्याऽऽह पुण्य इत्यादिकं वचः ।। १९८ ।। </div>
						<div class="verse">नैवाभ्यासव्यपेक्षाऽस्ति पुण्यपापफलाप्तये ।।<br />सकृदप्यनुतिष्ठन्ना प्राप्नोत्येव फलं तयोः ।। १९९ ।।</div>
						<div class="verse">फलातिशीतिरभ्यासाज्जायते पुण्यपापयोः ।।<br />तत्फलस्य तु या प्राप्तिः सा सकृत्करणादपि ।। २०० ।। </div>
						<div class="verse">कामक्रोधादिपूर्वैव कर्तृता पुण्यपापयोः ।।<br />पुंसः सर्वमयत्वस्य हेतुः संसारकारणम् ।। २०१ ।। </div>
						<div class="verse">धर्माधर्मात्मकं कर्म संसारानर्थकारणम् ।।<br />एतद्विषयमेवैतद्वेदशास्रमधीयते ।। २०२ ।। </div>
						<div class="verse">कर्मैव वेदशास्रेऽस्मिन्प्रधानं निश्चितं यतः ।।<br />पुंसोऽभ्युदयदुःखाप्तौ कार्यं वर्ज्यं च तत्ततः ।। २०३ ।। </div>
						<div class="verse">कर्म साध्वेव कर्तव्यमिच्छताऽभ्युदयं चिरम् ।।<br />पापं तु सर्वदा हेयं दुःखेभ्यस्त्रस्यता भृशम् ।। २०४ ।। </div>
						<div class="verse">संसारानर्थनिष्पत्तौ सर्वेषामविशिष्टता ।।<br />आरम्भकाणां विज्ञानप्रमुखाणामिहाऽऽत्मनः ।। २०५ ।। </div>
						<div class="verse">यद्यप्येवं तथाऽपीह धर्माधर्मात्मकं बुधाः ।।<br />कर्म प्रधानमिच्छन्ति यतः कर्म प्रयोजकम् ।। २०६ ।। </div>
						<div class="verse">प्रयोज्यमितरत्सर्वं विज्ञानादि यदीरितम् ।। <br />प्रयोजकं प्रयोज्याच्च प्रधानमिति निश्चितम् ।। २०७ ।। </div>
						<div class="verse">पुण्य इत्यादिवचसा कर्मप्राधान्यवाञ्छया ।।<br />कर्मोपसंहृतं श्रुत्या यथोक्तेनैव हेतुना ।। २०८ ।। </div>
						<div class="verse">कर्म प्रधानमित्येवं साक्षाच्छ्रुत्योपसंहृतम् ।।<br />पूर्वपक्षेऽथ सिद्धान्तः खल्वाहुरिति भण्यते ।। २०९ ।। </div>
						<div class="verse">अथो खल्वत्र पूर्वोक्ते प्राहुरुच्चैर्विपश्चितः ।।<br />न कर्ममय एवायं पुमान्सर्वमयः कुतः ।। २१० ।। </div>
						<div class="verse">यतः काममयो भूत्वा प्राप सर्वमयात्मताम् ।।<br />प्रयोजकप्रयोज्यत्वे ज्ञानादीनां प्रयोजकम् ।। २११ ।। </div>
						<div class="verse">कर्मैवावधृतं यद्वत्कर्मान्तानां प्रयोजकः ।।<br />काम एवेति तत्स्पष्टं स यथेति विभाव्यते ।। २१२ ।। </div>
						<div class="verse">प्रयोजकत्वे कर्मादेः कामप्राधान्यमीरितम् ।।<br />प्रयोजकानां निष्ठात्वे न तु कामो विवक्षितः ।। २१३ ।। </div>
						<div class="verse">यथावस्त्वपरिज्ञानं कामस्यापि प्रयोजकम् ।। <br />आप्ताशेषसुखापास्तदुःखत्वादात्मवस्तुनः ।। २१४ ।। </div>
						<div class="verse">नानवाप्तं सुखं किंचिन्नानपास्तं तथाऽसुखम् ।।<br />यो वै भूमेति वचनाद्योऽशनायेति चाऽऽत्मनि ।। २१५ ।। </div>
						<div class="verse">स्वत एवंविधं वस्तु यतोऽतस्तदबोधतः ।।<br />कामद्वेषादिसंभूतिर्मिथ्याज्ञानत्वकारणात् ।। २१६ ।। </div>
						<div class="verse">अज्ञातं वस्तु चोद्दिश्य तत्तत्त्वप्रतिपत्तये ।।<br />प्रमाणानां प्रवृत्तिः स्यादन्यथा नोपपद्यते ।। २१७ ।। </div>
						<div class="verse">प्रयोजकत्वेऽविद्येयं यदि नामेह न श्रुता ।।<br />मितिप्रवृत्तिहेतुत्वात्तथाऽप्यत्राऽऽश्रितैव सा ।। २१८ ।। </div>
						<div class="verse">सर्वेषमापि मानानां प्रमाणं परमं श्रुतिः ।।<br />सर्वमेयातिवर्त्यात्मयाथात्म्यप्रतिबोधतः ।। २१९ ।। </div>
						<div class="verse">तस्मादज्ञात आत्मैव कामादेः स्यात्प्रयोजकः ।।<br />यतोऽबोधस्य विध्वस्तौ पुंसः स्यात्कृतकृत्यता ।। २२० ।। </div>
						<div class="verse">वाङ्भनःकायसाध्यायाः प्रवृत्तेः काममूलता ।।<br />यथा तत्प्रतिपत्त्यर्थं स यथेत्युत्तरा श्रुतिः ।। २२१ ।। </div>
						<div class="verse">सर्वस्य जगतो हेतू पुण्यापुण्ये समीरिते ।।<br />यद्यपीह परो हेतुः काम एव तयोरपि ।। २२२ ।। </div>
						<div class="verse">अकामस्य क्रिया काचिद्दृश्यते नेह कस्यचित् ।।<br />यद्यद्धि कुरुते जन्तुस्तत्तत्कामस्य चेष्टितम् ।। २२३ ।। </div>
						<div class="verse">निष्फलं कर्म सर्वं स्यान्न चेत्कामपुरःसरम् ।।<br />अपराधलघुत्वं च दृष्टं पुंसोऽप्यकामतः ।। २२४ ।। </div>
						<div class="verse">कामप्रयुक्तो हि नरः संचिनोति शुभाशुभे ।।<br />आत्मैवेदमिति गिरा श्रुत्यैतत्प्रागपीरितम् ।। २२५ ।। </div>
						<div class="verse">कामो गर्धोऽभिलाषश्च तृष्णेत्येकार्थवाचकाः ।।<br />आसङ्गपूर्वकः कामो नाऽऽसङ्गविरहादसौ ।। २२६ ।। </div>
						<div class="verse">ध्यायतो विषयान्पुंसः सङ्गस्तेषूपजायते ।।<br />सङ्गात्संजायते काम इति सर्वज्ञशास्रतः ।। २२७ ।। </div>
						<div class="verse">पुंसो या विषयादित्सा स काम इति भण्यते ।।<br />तद्गुणस्मरणाभ्यासादिच्छा पुंसोऽभिवर्धते ।। २२८ ।। </div>
						<div class="verse">कामिताद्विषयान्नान्यस्तदा तस्येह रोचते ।।<br />निराकर्तुं न च ततः शक्यते येन केनचित् ।। २२९ ।। </div>
						<div class="verse">इत्येवं वर्धमानः सन्क्रतुत्वं प्रतिपद्यते ।।<br />यदनन्तरमेवेहा स कामः क्रतुरुच्यते ।। २३० ।। </div>
						<div class="verse">क्रतुना यादृशेनायं यत्क्रतुः स्यात्पुमानिह ।।<br />कुरुते तादृशं कर्म वाङ्भनःकायसाधनैः ।। २३१ ।।</div>
						<div class="verse">यत्कर्म कुरुते चायं शुभं वा यदि वाऽशुभम् ।।<br />संपद्यतेऽथ तत्साक्षादात्मत्वेन पुमानयम् ।। २३२ ।। </div>
						<div class="verse">अपूर्वमिति चेदं स्याददृष्टमिति चोच्यते ।।<br />पुण्यापुण्यमय इति प्राक्चैतदुपवर्णितम् ।। २३३ ।। </div>
						<div class="verse">पुमान्काममय एव कर्मादेः स्यात्प्रयोजकः ।।<br />यथा तदुक्तं श्रुत्येह मन्त्रोऽप्यत्र निगद्यते ।। २३४ ।। </div>
						<div class="verse">तदेवैत्ति पुमानस्य सक्तं यत्र मनो भवेत् ।।<br />आत्मा सक्त इदं लिङ्गं कर्मणा सह तत्सदा ।। २३५ ।। </div>
						<div class="verse">सूक्ष्मो देहोऽत्र लिङ्गं स्याल्लिङ्गनात्प्रात्यगात्मनः ।।<br />स्वात्मचैतन्यबिम्बेन निःसङ्गः सक्त आत्मना ।। २३६ ।। </div>
						<div class="verse">उदपात्रार्कगतिवदगतेर्गातिरात्मनः ।।<br />ध्यायतीवेति च तथा निषिद्धैव स्वतो गतिः ।। २३७ ।। </div>
						<div class="verse">तदेवैतीति यदि वा गन्तव्यमभिधीयते ।।<br />कामप्रधानता चैवं प्रकृतार्थानुरोधिनी ।। २३८ ।। </div>
						<div class="verse">कामादयो यतो धर्माः स्वान्तस्यैवेह कीर्तिताः ।।<br />तदात्ममानिनोऽतः स्युरात्मनस्ते न तु स्वतः ।। २३९ ।। </div>
						<div class="verse">लिङ्गासक्तिवशादात्मा सक्त इत्यभिधीयते ।।<br />सक्तः सन्कर्मणा सार्धमेत्यात्मा कर्मणः फलम् ।। २४० ।। </div>
						<div class="verse">मनोभिष्वङ्गवशगः कर्मणैति यतः सह ।।<br />कामस्यातः प्रधानत्वं तत्प्रयुक्तात्मसंसृतेः ।। २४१ ।। </div>
						<div class="verse">लिङ्गं मनःप्रधानत्वाल्लिङ्गं मन इहोच्यते ।।<br />यदि वा लिङ्ग्यते तेन मनो लिङ्गमिहाऽऽत्मनः ।। २४२ ।। </div>
						<div class="verse">निश्चयेन तदासक्तं यस्मिन्विषय आत्मना ।।<br />विषयं कर्मणा सार्धं तमेवैतीति संगतिः ।। २४३ ।। </div>
						<div class="verse">इति कामप्रधानत्वसिद्धान्तस्योपसंहृतिः ।।<br />कर्मणोऽन्तं फलं प्राप्य भुक्त्वा निरवशेषतः ।। २४४ ।। </div>
						<div class="verse">कस्य कर्मण इत्युक्ते यत्किंचेहेति तद्वचः ।। २४५ ।। <br />फलभोगावसानेऽथ किमसौ प्रतिपद्यते ।।<br />तस्माल्लोकादिमं लोकं पुनरैति स कर्मणे ।। २४६ ।। </div>
						<div class="verse">अस्मै लोकाय देहाय देहयोगश्च कर्मणे ।।<br />इत्येवमपरिश्रान्तो बंभ्रमीति पुनः पुनः ।। २४७ ।। </div>
						<div class="verse">अनिर्ज्ञातात्मतत्त्वः सन्कामबन्धनबन्धनः ।।<br />घटीयन्त्रवदश्रान्तो बंभ्रमीत्यनिशं नरः ।। २४८ ।। </div>
						<div class="verse">इतीत्युक्तपरामर्शे न्विति खेदानुकम्पयोः ।।<br />एवमज्ञः कामवशाद्भूयो योनीः प्रपद्यते ।। २४९ ।। </div>
						<div class="verse">अस्माल्लोकादमुं लोकममुष्मादिममेव च ।।<br />अज्ञः कामाङ्कुशाकृष्टो जायते म्रियतेऽसकृत् ।। २५० ।। </div>
						<div class="verse">इति कामप्रधानस्य संसारानर्थसंगतिम् ।।<br />उक्त्वा तदुपसंहारमितीतिवचसाऽकरोत् ।। २५१ ।। </div>
						<div class="verse">एवं कामयमानोऽयं स्वप्नबुद्धान्तवन्नरः .।<br />संसरत्यप्रबुद्धः सन्परलोकेहलोकगः ।। २५२ ।। </div>
						<div class="verse">अथ तस्याचदत्पूर्वं योषिदालिङ्गने यथा ।।<br />सौषुप्तं स्थानमाप्तस्य रूपं कामादिवर्जितम् ।। २५३ ।। </div>
						<div class="verse">तद्वा अस्यैतदित्येवं प्राक्श्रुत्या प्रतिपादितम् ।।<br />मोक्षो दार्ष्टान्तिकस्तस्य दृष्टान्तस्येह वर्ण्यते ।। २५४ ।।  </div>
						<div class="verse">अथशब्दोऽत्र हेत्वर्थ उक्तस्य तदपेक्षतः ।।<br />काम्येव हि यतोऽजस्रं संसरत्यविचक्षणः ।। २५५ ।। </div>
						<div class="verse">तद्भावभाविहेतुत्वादतोऽकामो विमुच्यते ।। <br />नरोऽकामयमानः स्यात्कामहेतोर्निराकृतेः ।। २५६ ।। </div>
						<div class="verse">स्वत एवाखिलसुखप्राप्ततत्त्वे स्व आत्मनि ।।<br />निरस्ताशेषदुःखे च मोहात्तत्र विपर्ययः ।। २५७ ।। </div>
						<div class="verse">अप्राप्तं दुःखवन्मोहान्मन्वानः सुखमुत्तमम् ।।<br />सुखं मे स्यादिति सदा नरः कामयतेऽबुधः ।। २५८ ।। </div>
						<div class="verse">तथा परिहृताशेषदुःखहेतुः स्वतोऽपि सन् ।।<br />मा भूद्दुःखं ममेत्येवं जाड्यात्कामयतेऽनिशम् ।। २५९ ।।</div>
						<div class="verse">कृत्स्रानन्दस्य चानाप्तिरवाप्तिरसुखस्य च ।।<br />नाऽऽत्मवस्त्वनुरोधेन तदबोधात्तदश्र्नुते ।। २६० ।। </div>
						<div class="verse">वस्तुतन्त्रा भवेद्विद्या कर्तृतन्त्रैव च क्रिया ।। <br />अतः कामयतानत्वं कर्तृतन्त्रमबोधतः ।। २६१ ।। </div>
						<div class="verse">कारकाण्युपमृद्गाति विद्या बीजमिवोषरम् ।।<br />तत्कारणोपमर्दित्वाज्जन्मनैव न कारकम् ।। २६२ ।। </div>
						<div class="verse">यत एवमतो विद्वान्कामहेतूपमर्दनात् ।।<br />स्यादकामयमानोऽत्र न त्वविद्वान्कथंचन ।। २६३ ।। </div>
						<div class="verse">कुतोऽकामयमानः स्यादित्येवमभिचोदिते ।।<br />योऽकाम इति वचनं पूर्वप्रत्युक्तिरुच्यते ।। २६४ ।। </div>
						<div class="verse">काम यस्य न विद्यन्ते दृष्टानुश्रविका बहिः ।।<br />सोऽकाम इति संभाव्यः कृत्स्नकर्मनिराकृतेः ।। २६५ ।।  </div>
						<div class="verse">क्रियमाणो यथा कामः क्रत्वादीनि प्रसूयते ।।<br />तथा संत्यज्यमानोऽपि नैष्कर्म्येणावतिष्ठते ।। २६६ ।। </div>
						<div class="verse">अकामोऽपि क इत्येवं पृष्टे निष्काम उच्यते ।। २६७ ।। <br />प्रयोजकात्मकाः कामा निष्क्रान्ता यस्य बुद्धितः ।।<br />अतिग्रहाः स निष्कामो विद्वद्भिरभिधीयते ।। २६८ ।। </div>
						<div class="verse">बाह्यानामान्तराणां च कार्यकारणता मिथः ।।<br />प्रत्यगज्ञानहेतुः स्यात्तदुच्छित्तौ न सा ततः ।। २६९ ।। </div>
						<div class="verse">तदुच्छित्तावतः प्रत्यग्याथात्म्यज्ञानमुच्यते ।।<br />आप्तकामादिवचसा यथावस्त्ववबोधिना ।। २७० ।। </div>
						<div class="verse">आप्ताः सर्वे स्वतोऽप्यस्य कामा ये बाह्यसाधनाः ।।<br />फलतोऽवाप्तकामोऽसौ परानन्दस्वभावतः ।। २७१ ।। </div>
						<div class="verse">मानुषानन्दमारभ्य ह्युत्तरोत्तरवृद्धितः ।।<br />सहस्रदशमांशोक्त्या परानन्दो निरूपितः ।। २७२ ।। </div>
						<div class="verse">कामिकामप्रभेदस्य प्रसक्ताविदमुच्यते ।।<br />श्रुत्याऽऽत्मकाम इत्येवमात्मैवामी न ते पृथक् ।। २७३ ।। </div>
						<div class="verse">आत्मैव सर्वमित्येवं बुद्धावस्याऽऽप्तकामता ।। २७४ ।। <br />अबाह्याभ्यन्तरः कृत्स्नः प्रज्ञानघनमात्रभाक् ।।<br />इत्येवं यस्य वेदान्तवाक्योत्थं ज्ञानमात्मनि ।। २७५ ।। </div>
						<div class="verse">ध्वस्ताशेपतमस्कत्वात्सम्यग्ज्ञानप्रसूतितः ।।<br />वद तस्य कुतो हेतोः कामादेः स्यात्समुत्थितिः ।। २७६ ।। </div>
						<div class="verse">यत्र वा अन्यदित्येवं सत्येवाज्ञान आह हि ।।<br />ज्ञातृज्ञेयादिकं भेदं तमोध्वस्तौ न सोऽस्त्यतः ।। २७७ ।।</div>
						<div class="verse">यत्र त्वस्येत्यतः प्राह ध्वस्तात्मतमसि श्रुतिः ।।<br />तत्केन कमितीत्यादि साक्षेपं वचनं स्वयम् ।। २७८ ।।  </div>
						<div class="verse">ऐकात्म्यमात्रकूटस्थप्रबोधावसितेः कुतः ।।<br />मातृमानक्रियामेयव्यवहारस्य संभवः ।। २७९ ।। </div>
						<div class="verse">अविजानन्हि विज्ञेयं कामं कामयते कथम् ।।<br />ज्ञात्वैव विषयल्लोँके सर्वः कामयते यतः ।। २८० ।। </div>
						<div class="verse">इत्येवमात्मकामत्वादाप्तकामोऽत्र यो भवेत् ।। २८१ ।। <br />आप्तकामतया तद्वन्निष्कामत्वं समुश्नुते ।।<br />निष्कामत्वेन चाकामः स आत्मज्ञो विमुच्यते ।। २८२ ।। </div>
						<div class="verse">संसारानर्थबीजस्य प्रध्वंसादात्मबोधतः ।।<br />तस्मादात्मनि विज्ञाते कामहेतोरसंभवात् ।। २८३ ।। </div>
						<div class="verse">कामकर्माद्यासद्भावात्पूर्ण आत्माऽवतिष्ठते ।। <br />न तस्येत्युत्तरोकत्याऽयं यथोक्तोऽर्थः समर्थ्यते ।। २८४ ।। </div>
						<div class="verse">अपास्तानर्थहेतुत्वं यदुक्तं प्रत्यगात्मनः ।।<br />योऽकाम इत्यादिगिरा यो वेदाऽऽत्मानमागमात् ।। २८५ ।। </div>
						<div class="verse">जिघृक्षत्यायसं तप्तं शास्राचार्यात्मनिश्चयात् ।। <br />तस्योत्क्रामन्ति न प्राणा आसते नापि तत्र ते ।। २८६ ।। </div>
						<div class="verse">स्थित्युत्क्रान्त्योर्हि यो हेतुरात्माविद्यादिलक्षणः ।।<br />ध्वस्तत्वात्तस्य सर्वस्य प्रत्यग्याथात्म्यदर्शनात् ।। २८७ ।। </div>
						<div class="verse">यत एवमतः प्राणाः सम्यग्ज्ञानस्य जन्मनि ।।<br />नोत्क्रामन्ति न तिष्ठन्ति न च नश्यन्त्यहेतुतः ।। २८८ ।। </div>
						<div class="verse">रज्जुसर्पो यथा लोकेऽज्ञातरज्जुसतत्त्वकः ।।<br />नोत्क्रामति न चाप्यास्ते न च नश्यति रज्जुतः ।। २८९ ।। </div>
						<div class="verse">स्थित्युत्क्रान्तिविनाशानां रज्जुस्तत्त्वं यतस्ततः ।।<br />रज्जुज्ञानसमुत्पत्तौ रज्ज्वा नान्योऽवशिष्यते ।। २९० ।। </div>
						<div class="verse">अविद्यातज्जनिर्मुक्तं वस्त्वत्रैवेति भण्यते ।।<br />समित्यैकात्म्यमात्रेण प्राणानां स्थितिरुच्यते ।। २९१ ।। </div>
						<div class="verse">अवनीयन्त इत्युक्त्या नाशादिभ्योऽन्यतोगतिः ।।<br />प्रत्यङ्भात्रैकनिष्ठत्वान्न भावाभावयोः स्थितिः ।। २९२ ।। </div>
						<div class="verse">तादात्म्यमेव सर्वस्य कार्यकारणवस्तुनः ।।<br />उत्क्रान्त्यादेश्च कृत्स्नस्य सर्वमात्मेतिशास्रतः ।। २९३ ।। </div>
						<div class="verse">इति वस्तु स्वतो बुद्धमज्ञानं चानुभूतितः ।। २९४ ।। <br />प्रत्यग्याथात्म्यमात्रत्वात्तन्मोहाद्यप्यशेषतः ।।<br />निवर्तते निवृत्तं चेत्येतदप्यनुभूतितः ।। २९५ ।। </div>
						<div class="verse">यत एवमतो वस्तु मुक्तमेव विमुष्यते ।।<br />कठवल्लीषउ चाप्युक्तं विमुक्तश्च विमुच्यते ।। २९६ ।। </div>
						<div class="verse">इहापि सपरीवारं श्रुतिन्यायोपपत्तिमत् ।।<br />श्रुतिस्तदेव चाऽऽचष्टे वस्तु ब्रह्मैव सन्निति ।। २९७ ।। </div>
						<div class="verse">ब्रह्म वा इदमित्येवं सूत्रितं वस्तु यत्पुरा ।।<br />स्पष्टं व्याख्याय तच्छ्रुत्या ह्युपसंह्रियतेऽधुना ।। २९८ ।। </div>
						<div class="verse">योऽयं संसारभूमिष्ठो व्याख्यातोऽज्ञाततत्त्वकः ।।<br />कार्यकारणरूपोऽयं मोहवृत्तानुरोधतः ।। २९९ ।। </div>
						<div class="verse">यतो ब्रह्मैव सन्नेष प्रथते मोहतोऽन्यथा ।।<br />ब्रह्मैवैतीह सन्ब्रह्म तस्मान्मोहनिराकृतौ ।। ३०० ।। </div>
						<div class="verse">नान्यदज्ञानतोऽस्तित्वं द्वितीयस्याऽऽत्मनो यथा ।।<br />निवृत्तिस्तद्वदेवास्य नावगत्यात्मनोऽपरा ।। ३०१ ।। </div>
						<div class="verse">यस्मादेतत्स्वतो बुद्धं स्वतः शुद्धमतोऽद्वयम् ।।<br />प्रमात्रादेस्तदज्ञाननिवृत्तौ विनिवृत्तितः ।। ३०२ ।।</div>
						<div class="verse">मुक्तं चातः स्वतस्तत्त्वं मुक्तमित्युपचर्यते ।।<br />तदविद्यादिविध्वंसात्र्रिर्वः शपथयाम्यहम् ।। ३०३ ।। </div>
						<div class="verse">योऽक्रियाकारकं साक्षादक्रियाकारकात्मकः ।।<br />आत्मानमात्मनैवाऽऽत्मा साक्षाद्वेत्ति सुषुप्तवत् ।। ३०४ ।। </div>
						<div class="verse">निरस्ताशेषसंभेदं दृष्टिमात्रं निरञ्जनम् ।।<br />वितमस्कं स आत्मज्ञस्ततोऽन्ये मूढचेतसः ।। ३०५ ।। </div>
						<div class="verse">न तस्य जीवतः कश्चिद्विशेषोऽस्ति मृतस्य वा ।।<br />यतः सर्वविशेषाणामविद्यैवास्ति कारणम् ।। ३०६ ।। </div>
						<div class="verse">अविचारितसंसिद्धिप्रत्यङ्मोहादिलक्षण - <br />व्यवधानमात्राभावेन ब्रह्मप्येतीति शब्द्यते ।। ३०७ ।। </div>
						<div class="verse">इतोऽन्यथा चेन्मोक्षः स्यादारम्भोऽनर्थकः श्रुतेः ।।<br />मुक्तेश्च कर्महेतुत्वादनित्यत्वं प्रसज्यते ।। ३०८ ।।</div>
						<div class="verse">एष नित्यो महिमेति श्रुतिवाक्यं विहन्यते ।।<br />स्वाभाविकात्स्वभावाच्च नित्यो नान्योऽस्ति कश्चन ।। ३०९ ।। </div>
						<div class="verse">आत्मस्वभावो मोक्षश्चेद्वियच्छिद्रत्ववत्सदा ।।<br />अग्न्युष्णवच्चाशक्योऽतः कर्मोत्थ इति भाषितुम् ।। ३१० ।। </div>
						<div class="verse">ज्वलनव्यापृतेरग्नेः प्रकाशौष्ण्यादि चेत्फलम् ।।<br />नोपलब्ध्यन्तरायार्थध्वंसाभिव्यक्त्यपेक्षतः ।। ३११ ।। </div>
						<div class="verse">ज्वलनव्यापृतेर्वह्नेः प्रकाशौष्ण्यदिजन्मनः ।।<br />न त्वग्न्यपेक्षयौषण्यदेरभिव्यक्तस्वभावतः ।। ३१२ ।। </div>
						<div class="verse">नाभिव्यञ्जकसंसाध्या घटादेरिव चाऽऽत्मनः ।।<br />अभिव्यक्तिः स्वतोभास्वद्बोधमात्रैकरूपतः ।। ३१३ ।। </div>
						<div class="verse">अग्नेरन्यस्य पुंसोऽग्निज्वलनादिनिमित्ततः ।। <br />उष्यप्रकाशयोर्व्यक्तिर्व्यवधानस्य संभवात् ।। ३१४ ।। </div>
						<div class="verse">अप्यभिव्यक्तिरूपेऽस्मिन्मोक्षे नैवास्ति कार्यता ।।<br />प्रदीपादेरभिव्यङ्ग्यं नैव कार्यं घटादिकम् ।। ३१५ ।। </div>
						<div class="verse">अभिव्यक्तिश्च नैवास्ति सौष्ण्याद्यात्मकवस्तुनः ।।<br />तदन्तरायासद्भावाद्वास्तवी न तु मोहजा ।। ३१६ ।। </div>
						<div class="verse">ज्वालानुग्रहतो वह्नेस्तत्प्रकाशादिदर्शनात् ।।<br />भ्रमोऽयमग्निव्यापारादुष्णादेर्जन्मकल्पना ।। ३१७ ।। </div>
						<div class="verse">न चेदग्नेः प्रकाशादिस्वभावोऽभ्युपगम्यते ।।<br />यत्स्यात्स्वाभाविकं यस्य तदुदाहरणं भवेत् ।। ३१८ ।। </div>
						<div class="verse">न च स्वाभाविको धर्मः कस्यचिन्नास्ति वस्तुनः ।।<br />स्वयं तु भवतो यस्माद्वस्तुनोऽन्येन संगतिः ।। ३१९ ।। </div>
						<div class="verse">निगडध्वंसवन्नापि पुंसो मोक्ष इहाऽऽत्मनः ।। <br />निवृत्तिमात्रं बन्धस्य कथंचिदुपपद्यते ।। ३२० ।। </div>
						<div class="verse">एकमेवाद्वितीयं सद्द्वितीयं तदबोधतः ।।<br />न च बद्धस्ततोऽन्योऽस्ति यस्य नश्यति बन्धनम् ।। ३२१ ।। </div>
						<div class="verse">प्रतीचो व्यतिरेकेण तथैवाव्यतिरेकतः ।।<br />वस्त्वन्तरस्य सद्भावमभावं च प्रयत्नतः ।। ३२२ ।। </div>
						<div class="verse">निराकार्षं सुयुक्त्युक्त्या मोक्षोऽतोऽज्ञाननिह्नुतिः ।।<br />सर्पाद्यभाववद्रज्जुमोहमात्रनिवृत्तितः ।। ३२३ ।। </div>
						<div class="verse">ये तु व्याचक्षते मोक्षे नित्यानन्दैकगोचरा ।।<br />ज्ञानाभिव्यक्तिरित्येवं स्वसिद्धान्तसमाश्रयात् ।। ३२४ ।। </div>
						<div class="verse">तैरभिव्यक्तिशब्दार्थो वक्तव्यः कीदृगिष्यते ।।<br />प्रसिद्ध एव चेदर्थो विज्ञानालम्बनाप्तिता ।। ३२५ ।। </div>
						<div class="verse">विज्ञानालम्बनप्रपाप्तिः किं सतो वाऽथवाऽसतः ।।<br />अभिव्यक्तिः सतश्चेत्स्याद्यस्य मुक्तस्य तत्सुखम् ।। ३२६ ।। </div>
						<div class="verse">स्वरूपमेव तस्येति विशेषणमनर्थकम् ।।<br />मुक्तौ तद्व्यज्यते ज्ञानं सुखं चेति यदीरितम् ।। ३२७ ।। </div>
						<div class="verse">स्वात्मभूतं हि यद्यस्य नैव तद्व्यवधीयते ।।<br />आत्मनस्तत्स्वभावत्वात्सर्वदेति विनिश्चयः ।। ३२८ ।। </div>
						<div class="verse">अमुक्तावथवा मुक्तौ विशेषोऽस्ति न कश्चन ।।<br />प्रत्यगात्मस्वभावत्वात्सुखविज्ञानयोरतः ।। ३२९ ।। </div>
						<div class="verse">मुक्तौ तद्व्यज्यत इति विशेषवचनं मृषा ।।<br />स्वसिद्धान्तविरोधोऽपि तदभिव्यक्तिवादिनः ।। ३३० ।। </div>
						<div class="verse">सत्कार्यवादिनो यस्मादभिव्यक्तिः प्रशस्यते ।। <br />व्यज्यते सर्वमेवेदं सत्त्वात्सर्वस्य वस्तुतः ।। ३३१ ।। </div>
						<div class="verse">आरम्भवादे त्विच्छादेः कार्यत्वादसदात्मता ।।<br />असतश्चाप्यभिव्यक्तिर्न युक्ता खरशृङ्गवत् ।। ३३२ ।। </div>
						<div class="verse">व्यङ्ग्यव्यञ्जकसंबन्धः प्रदीपघटयोरिव ।।<br />उभयोः सिद्धयोर्योगान्नेष्टा कारणकार्यता ।। ३३३ ।। </div>
						<div class="verse">सुखविज्ञानयोश्चापि किमभेदोऽथवा भिदा ।।<br />नैक्येऽभिव्यक्तिशब्दार्थः कदाचिदपि लभ्यते ।। ३३४ ।। </div>
						<div class="verse">अथ भेदस्तयोरिष्टो व्यवधानं प्रसज्यते ।।<br />तद्भेदाभेदतासिद्धौ न च मानमिहास्ति वः ।। ३३५ ।। </div>
						<div class="verse">भेदग्राहि न नो मानमितोऽन्यत्रापि विद्यते ।।<br />मेयमात्रावसायित्वात्सर्वमानस्य सर्वदा ।। ३३६ ।। </div>
						<div class="verse">स्वमेयव्यतिरेकेण मेयान्तरसमाश्रयः ।।<br />न व्यावृत्त्यनुवृत्त्यादिव्यापारोऽस्ति मितेः क्चित् ।। ३३७ ।। </div>
						<div class="verse">अभिव्यक्तिः सुखस्यास्तु कामं ज्ञानेन संगतेः ।।<br />ज्ञानव्यक्तौ तु किं मानं यतोऽभिव्यक्तिवागियम् ।। ३३८ ।। </div>
						<div class="verse">प्रमाणानां प्रमाणत्वं न स्वरूपप्रमेयता ।।<br />न च मानान्तरादिष्टं तयोस्तुल्यस्वभावतः ।। ३३९ ।। </div>
						<div class="verse">अभिव्यक्तिर्मताऽथापि कादाचित्की न सर्वदा ।।<br />तदन्तरायसद्भावादव्यक्तिः स्यात्सदा ध्रुवम् ।। ३४० ।। </div>
						<div class="verse">अन्तरायनिवृत्तौ च व्यपेक्ष वः प्रसज्यते ।। <br />साधनान्तरविषया तज्ज्ञानव्यतिरेकतः ।। ३४१ ।। </div>
						<div class="verse">उपलब्ध्येकनीडत्वे व्यवधानस्य कल्पना ।।<br />न चोपपद्यते मानात्तयोरेकात्मकत्वतः ।। ३४२ ।। </div>
						<div class="verse">एवं च सत्यभिव्यक्तिः सर्वदा सुखबोधयोः ।।<br />अभिव्यक्तिर्न चेदेवं नाभिव्यक्तिः सदा तदा ।। ३४३ ।। </div>
						<div class="verse">इतोऽन्यथा कल्पनायां न प्रमाणं समीक्ष्यते ।। ३४४ ।। <br />नाप्येकाश्रयिणां लोके धर्माणां क्वचिदीक्ष्यते ।।<br />मानमेयत्वसंबन्धो मिथोयोग्यत्वतस्तथा ।। ३४५ ।। </div>
						<div class="verse">सुखादिव्यक्तितः पूर्वं यस्य संसारिता मता ।।<br />सोऽन्य एव सदाव्यक्तनित्यज्ञानसुखात्मनः ।।<br />शीतोष्णयोरिव तयोर्वैलक्षण्यात्परस्परम् ।। ३४६ ।। </div>
						<div class="verse">परात्मभेदक्लृप्तौ च संत्यागो वः प्रसज्यते ।।<br />यतो वैदिकपक्षस्य नातः कल्प्याऽऽत्मनो भिदा ।। ३४७ ।। </div>
						<div class="verse">आत्मधीमानमात्रत्वात्प्रत्यगात्मैकवस्तुनः ।।<br />प्रमाणासंभवश्च स्यादात्मभेदप्रकल्पने ।। ३४८ ।। </div>
						<div class="verse">नन्विदानीं यथा तद्वन्मुक्तौ चेदविशेषता ।।<br />नातियत्नो भवेन्नृणां शास्रवैयर्थ्यमेव च ।। ३४९ ।। </div>
						<div class="verse">नाऽऽत्माविद्याहानमात्रकारित्वादागमात्मनः ।।<br />तदर्थं यत्नसाफल्यं शास्रारम्भोऽपि चार्थवान् ।। ३५० ।। </div>
						<div class="verse">मुक्तामुक्तत्वरूपोऽयं न विशेषोऽस्ति वस्तुनि ।।<br />तदविद्यैव निःशेषविशेषाणां प्रसूतिकृत् ।। ३५१ ।। </div>
						<div class="verse">अशेषानर्थहेतुं तामविद्यां शास्रजा मतिः ।।<br />यतो निहन्ति तेन स्यात्साफल्य़ं यत्नशास्रयोः ।। ३५२ ।। </div>
						<div class="verse">अथाविद्यावतोऽविद्याहान्यहानिकृतो भवेत् ।।<br />विशेष आत्मनः कश्चिदिचि चेन्नैवमिष्यते ।। ३५३ ।। </div>
						<div class="verse">अविद्यामात्रहेतूत्थगोचरत्वसमाश्रयात् ।।<br />रज्जुखण्डाद्यविद्योत्थसर्पादिविनिवृत्तिवत् ।। ३५४ ।। </div>
						<div class="verse">आत्मनो मोहकर्तृत्वमकर्तृत्वं यदीष्यते ।।<br />विशेष इति नैवं स्याद्घ्यायतीवेति वारणात् ।। ३५५ ।। </div>
						<div class="verse">अजो न जायते नेति ध्यायतीवेति चाऽऽगमैः ।।<br />निषेधः क्रियतेऽशेषविकारादेरिहाऽऽत्मनः ।। ३५६ ।। </div>
						<div class="verse">विषयत्वोपपत्तेश्च प्रत्यङ्भोहतदुत्थयोः ।। <br />नाविद्यावान्भवेदात्मा नापि तत्कार्यवांस्ततः ।। ३५७ ।। </div>
						<div class="verse">ग्राहकग्रहणग्राह्यभावाभावप्रसिद्धता ।।<br />यथाऽऽत्मसाक्षिका तद्वन्न वेद्मीत्यात्मसाक्षिकम् ।। ३५८ ।। </div>
						<div class="verse">अज्ञातत्वान्यथाज्ञातसिद्धेरात्मैकसाक्षितः ।।<br />अज्ञानमन्यथाज्ञानमतो नास्त्यात्मसाक्षिणः ।। ३५९ ।। </div>
						<div class="verse">न हि यो यत्र साक्षीह स तत्राज्ञ इतीर्यते ।।<br />असामान्येन तत्सिद्धेः साक्षिसाक्ष्यपदार्थयोः ।। ३६० ।। </div>
						<div class="verse">तस्मिन्साक्षी च मूढश्चेत्यतीवैतद्विरुध्यते ।।<br />मिथो वाक्यमतो नेदृग्वक्तव्यं मानिना ततः ।। ३६१ ।। </div>
						<div class="verse">न जाने मुग्ध एवाहं भवदुक्तं मनागपि ।।<br />इति चेद्वीक्षसे तर्हि मूढमज्ञं च कुम्भवत् ।। ३६२ ।। </div>
						<div class="verse">त्वं त्वज्ञो मूढ एवेति भव कामं यथेच्छसि ।।<br />मूढाज्ञयोस्तु यः साक्षी नासौ मुग्धोऽज्ञ एव वा ।। ३६३ ।। </div>
						<div class="verse">लोकेऽपि यस्य यः साक्षी सम्यग्दर्श्येव तस्य सः ।।<br />यथा लोके तथेहापि साक्षी सम्यक्प्रपश्यति ।। ३६४ ।। </div>
						<div class="verse">महाभूतादिधृत्यन्तं क्षेत्रमेवेति चाब्रवीत् ।।<br />साक्षात्स्वयंभूर्वेदात्मा संसारानर्थशान्तये ।। ३६५ ।। </div>
						<div class="verse">यथा प्रकाशयत्येकः कृत्स्नं लोकमिमं रविः ।।<br />क्षेत्रं क्षेत्री तथा कृत्स्नं प्रकाशयति भारत ।। ३६६ ।। </div>
						<div class="verse">ज्योतिपामपि तज्ज्योतिः स्वयंज्योतिःश्रुतेस्तथा ।।<br />न तत्र सूर्यो भातीति नान्योऽतोऽस्तीति च श्रुतेः ।। ३६७ ।। </div>
						<div class="verse">यत एवमतो नास्ति विशेषोऽत्र मनागपि ।।<br />बन्धमोक्षादिरूपोऽयमात्मनीति विनिश्चयः ।। ३६८ ।। </div>
						<div class="verse">ये त्वतः कल्पयन्तीममन्यथैव महाधियः ।।<br />अर्थवादं च बन्धादिशास्रं व्याचक्षते तथा ।। ३६९ ।। </div>
						<div class="verse">इत्युक्तावसकृत्पूर्वं परिहारोऽपि वर्णितः ।। ३७० ।। <br />एवं परिहृतेऽप्याहुर्यथेच्छं दूषणं परे ।।<br />विद्वद्भिस्त उपेक्ष्याः स्युर्बालोन्मत्तसमा जनाः ।। ३७१ ।। </div>
						<div class="verse">ब्रह्माप्येतीत्यतो वाक्यमुपचारसमाश्रयात् ।।<br />तदविद्योत्थदेहादिसंतत्युच्छेदहेतुतः ।। ३७२ ।। </div>
						<div class="verse">अविद्याध्वस्तिमापेक्ष्य सम्यग्धीजन्ममात्रतः ।।<br />आत्मा ब्रह्मैव सन्साक्षाद्ब्रह्माप्येतीति भण्यते ।। ३७३ ।। </div>
						<div class="verse">इत्येतत्सर्ववेदान्तसर्वस्वं ब्राह्मणोदितम् ।।<br />अर्थस्य ब्राह्मणोक्तस्य द्रढिम्नेऽतः परा श्रुतिः ।। ३७४ ।। </div>
						<div class="verse">यथा काममये तद्वन्मन्त्रं श्लोकमुदाहरत् ।।<br />ब्रह्मास्मीति परिज्ञानात्प्रत्यगज्ञानहानतः ।। ३७५ ।। </div>
						<div class="verse">यदा सर्वेऽखिलाः कामाः काम्यैश्च विषयैः सह ।।<br />प्रमुच्यन्ते विनश्यन्ति तेषामज्ञानहेतुतः ।।<br />कार्याणां कारणे वृत्तिर्नान्यत्र जगतीक्ष्यते ।। ३७६ ।। </div>
						<div class="verse">यदा कामाः प्रमुच्यन्त इत्युक्त्यैव कृतार्थता ।।<br />विशेषणं सर्व इति किमर्थमभिधीयते ।। ३७७ ।। </div>
						<div class="verse">जाग्रत्स्वप्नक्षये कामाः प्रमुच्यन्तेऽखिला नृणाम् ।।<br />संस्कारमात्रशेषास्ते सुषुप्ते यान्ति संक्षयम् ।।<br />यतस्तवरोधार्थं तस्मात्सर्वविशेषणम् ।। ३७८ ।। </div>
						<div class="verse">कामहेतौ हि विध्वस्ते न कश्चिदवशिष्यते ।।<br />संस्कारो वाऽथवाऽप्यन्यः, सर्वस्याज्ञानमूलतः ।। ३७९ ।। </div>
						<div class="verse">हृदि श्रिता इति वचः कामधर्म्यब्रवीन्मनः ।।<br />कामः संकल्प इत्येवं तथाच प्राक्श्रुतीरणम् ।। ३८० ।। </div>
						<div class="verse">इदं च हेतुवचनं प्रतिज्ञातस्य वस्तुनः ।।<br />हृदि श्रिता यतः कामाः प्रमुच्यन्तेऽखिलास्ततः ।। ३८१ ।। </div>
						<div class="verse">अविद्याया यतः कार्यमध्यात्मादिविशेषणम् ।।<br />त्रयं वा इदमित्युक्तं वाङ्भनःप्राणभेदवत् ।। ३८२ ।। </div>
						<div class="verse">अतोऽविद्यासमुच्छित्तौ तद्धेतूनामशेषतः ।।<br />कामानामपि नाशः स्याद्न्रहातिग्रहरूपिणाम् ।। ३८३ ।। </div>
						<div class="verse">निःशेषजनिमद्धेतुः काम एवावधारितः ।।<br />श्रिता अतिग्रहाः कामाइन्द्रियाणां प्रवर्तकाः ।।<br />हृदि श्रिता इति वचस्तेषामवरुरुत्सया ।। ३८४ ।। </div>
						<div class="verse">वेदव्यासोऽपि च मुनिर्जगादेमं यथोदितम् ।।<br />श्रुत्यर्थमुररीकृत्य लोकानुग्रहकाम्यया ।। ३८५ ।। </div>
						<div class="verse">विषया विनिवर्तन्ते निराहारस्य देहिनः ।।<br />रसवर्जं रसोऽप्यस्य परं दृष्ट्वा निवर्तते ।। ३८६ ।। </div>
						<div class="verse">एवं बुद्धेः परं बुद्ध्वा संस्तभ्याऽऽत्मानमात्मना ।।<br />जहि शत्रुं महाबाहो कामरूपं दुरासदम् ।। ३८७ ।। </div>
						<div class="verse">हेत्वर्थे चाथशब्दोऽयं हेन्वर्थप्रकृतत्वतः ।।<br />यस्मादज्ञानतो मर्त्योऽतोऽमृतोऽज्ञानहानतः ।। ३८८ ।। </div>
						<div class="verse">प्रत्यग्याथात्म्यविज्ञानं यदत्रेत्यभिधीयते ।।<br />सम्यग्ज्ञानसमुत्पत्तावत्रैव ब्रह्म सोऽश्नुते ।। ३८९ ।। </div>
						<div class="verse">ब्रह्मज्ञानोदये यस्माज्जन्मबन्धो व्यपेयते ।। <br />मृतिरात्ममतिस्तस्य हेतुहेतूपमर्दनात् ।। ३९० ।। </div>
						<div class="verse">यथोक्तादन्यथैवेमं व्याख्यानाद्यत्नतो बुधाः ।। <br />श्लोकं व्याचक्षतेऽयुक्त्या हुतभुग्वरसंश्रयात् ।। ३९१ ।। </div>
						<div class="verse">यथैव पूर्वं संसारः काममूलोऽनुवर्णिंतः ।।<br />श्लोकेन तद्वन्मोक्षोऽपि निष्कामस्योपवर्ण्यते ।। ३९२ ।। </div>
						<div class="verse">प्राज्ञादात्मन एतस्मात्प्रमुच्यन्तेऽखिला यदा ।।<br />कामास्ते कतम इति तद्विशेषणमुच्यते ।। ३९३ ।। </div>
						<div class="verse">हृदि येऽस्य श्रिताः कामाः प्रमुच्यन्ते त एव तु ।।<br />आत्माश्रितास्तु ये त्वस्य प्रमुच्यन्ते न ते सदा ।। ३९४ ।। </div>
						<div class="verse">हृदयं नाम विज्ञानं मांसपेशी च भण्यते ।।<br />रूढ्या वृत्तिर्मांसखण्डे तात्स्थ्याद्विज्ञानवाचकम् ।। ३९५ ।। </div>
						<div class="verse">कामाः पुनरिहोच्यन्ते य उक्ता वासनात्मकाः ।।<br />माहारजनमित्यादिवाक्येनाऽऽत्मविशुद्धये ।। ३९६ ।। </div>
						<div class="verse">प्राज्ञस्याभ्यान्तरं रूपं तन्माहारजनादिकम् ।।<br />हृदयाश्रयिणस्ते तु बाह्याः स्युर्बाह्यसंश्रयात् ।। ३९७।। </div>
						<div class="verse">हृदयाश्रयिकामेभ्य आत्मसंश्रयिणां यतः ।।<br />प्रसूतिरिह कामानामतोऽनेकसमाश्रयात् ।। ३९८ ।। </div>
						<div class="verse">हृदयाश्रयणं तेषां विशेषणमिहोच्यते ।।<br />भात्माश्रयाणां कामानां विनिवृत्तिः फलं हि तत् ।। ३९९ ।। </div>
						<div class="verse">मनोद्वारोपसंक्रान्ता भावना याऽऽत्मनि स्तिता ।।<br />देहिनो जन्मवीजं सा तदुच्छेदाद्विमुच्यते ।। ४०० ।। </div>
						<div class="verse">बीजस्थस्याङ्कुरस्येह जन्माऽऽश्रित्य यथैव गाम् ।।<br />आश्रयादेव जन्मैवं कामानां हृदयाश्रयात् ।। ४०१ ।। </div>
						<div class="verse">हृदयेन च संबन्धाद्दृश्यन्ते येन तेऽखिलाः ।।<br />अतो विशेषकार्येण विशेष्यन्ते हृदैव ते ।। ४०२ ।। </div>
						<div class="verse">हृदि श्रिता यदा कामाः प्रमुच्यन्तेऽस्य देहिनः ।।<br />अथ मर्त्योऽमृतः प्राज्ञो भवतीत्येष निश्चयः ।। ४०३ ।। </div>
						<div class="verse">विद्याकर्मसमूहेन येनायं परमात्मनः ।।<br />संसारित्वं परिच्छिद्य प्रापितः स यदाऽखिलः ।।<br />प्रमुच्यतेऽथ तद्धानाच्छुद्धो ब्रह्म समश्नुते ।। ४०४ ।। </div>
						<div class="verse">आत्मकामोक्तिमानाच्च प्रागप्येतद्विनिश्चितम् ।।<br />आत्मैव कामा अस्येति न भिन्ना हार्दकामवत् ।। ४०५ ।। </div>
						<div class="verse">तत्र ये त्वात्मनोऽभिन्नास्तेभ्योऽन्यत्वकारणात् ।। <br />प्रमुक्तिरात्मनो नास्ति तैरसंसर्गतः सदा ।। ४०६ ।। </div>
						<div class="verse">संसर्गः प्रविवेको वा भिन्नयोर्वस्तुनोर्यतः ।।<br />नाभिन्नयोरतो मुक्त आत्मस्थानामभेदतः ।। ४०७ ।। </div>
						<div class="verse">मिथ्यादर्शनजा ये तु माहारजनपूर्वकाः ।।<br />अन्यत्वेऽवस्थिता बन्धहेतुत्वेन च सर्वदा ।। ४०८ ।। </div>
						<div class="verse">संसर्गप्रविवेकौ स्तो यतस्तैरात्मनः सदा ।।<br />तानेवोद्दिश्य तेनेदं विशेषणमिहेरितम् ।। ४०९ ।। </div>
						<div class="verse">हृदयाश्रयिणो येऽस्य न त्वात्मैकसमाश्रयाः ।।<br />कामास्तेऽस्य प्रमुच्यन्त इत्येतत्प्रागपीरितम् ।।<br />तदा तीर्णो भवत्येष शोकान्हृदयसंश्रितान् ।। ४१० ।। </div>
						<div class="verse">शोकाभिधानास्तत्रापि कामा एवोदिताः पुरा ।।<br />न्यायस्तत्राप्ययं कृत्स्नः संभवत्येव निर्णये ।। ४११ ।। </div>
						<div class="verse">इति श्रीमन्महाभर्तृप्रपञ्चस्य महीयसः ।।<br />व्याख्यामधीयते धीरा न्यायागमबहिष्कृताम् ।। ४१२ ।। </div>
						<div class="verse">सर्वात्मभावं विद्यायाः फलमुक्त्वा च नः श्रुतिः ।।<br />अथ योऽन्यामिति गिरा प्राहाविद्यां तथा फलम् ।। ४१३ ।। </div>
						<div class="verse">कार्यकारणरूपेण यदेतद्भेददर्शनम् ।।<br />अविद्याया इदं कार्यमन्योऽसाविति भण्यते ।। ४१४ ।। </div>
						<div class="verse">आ समाप्तेस्तृतीयस्य प्रत्यगज्ञानहेतुकम् ।।<br />ब्रह्म वा इत्युपक्रम्य मोहकार्यं विवक्षितम् ।। ४१५ ।। </div>
						<div class="verse">अस्यामविद्याधिकृतौ सप्तान्नाविष्कृताविह ।।<br />फलात्मकानामन्नानां प्रसङ्ग इदमीरितम् ।। ४१६ ।। </div>
						<div class="verse">अव्याकृतस्य तत्त्वस्य नामरूपक्रियात्मभिः ।।<br />व्याकृतिर्योदिता पूर्वं तदज्ञानविजृम्भितम् ।। ४१७ ।। </div>
						<div class="verse">नामरूपादिभेदेन वर्णादिप्रविभागतः ।।<br />कार्यमेतदविद्यायाः श्रुत्या व्याख्यायतेऽखिलम् ।। ४१८ ।। </div>
						<div class="verse">कणभुग्जैमिनीयैर्य आत्मधर्मा इतीरिताः ।।<br />नाऽऽत्मनोऽनात्मनस्ते तु काम इत्यादिनोदिताः ।। ४१९ ।।</div>
						<div class="verse">यावत्किंचिज्जगत्यस्मिन्नूपं मेयत्वमागतम् ।।<br />सर्वं तन्मन एवेति श्रुत्या साक्षात्स्फुटीकृतम् ।। ४२० ।। </div>
						<div class="verse">प्रकाशोऽपि च यः कश्चिदभिव्यञ्जक इष्यते ।।<br />अभिव्यङ्ग्याभिसंबन्धः स च वागित्यथावदत् ।। ४२१ ।। </div>
						<div class="verse">क्रियात्माकं च यत्किंचिन्मानतो जगतीक्ष्यते ।।<br />तत्सर्वं प्राण एवेति संजहार श्रुतिः स्वयम् ।। ४२२ ।। </div>
						<div class="verse">निश्चितं यच्च संदिग्धं तथाऽविज्ञातमेव च ।।<br />वाङ्भनःप्राणरूपाणि तानि हीति श्रुतिर्जगौ ।। ४२३ ।। </div>
						<div class="verse">यतोऽविद्यात्मकान्येव रूपाण्येतान्यतो दृशेः ।।<br />नाऽऽत्मनः स्युः समस्तानि कार्यकारणबाह्यतः ।। ४२४ ।।</div>
						<div class="verse">तथा दिग्भेदभिन्नानां नामरूपक्रियात्मनाम् ।।<br />उक्तं हृदय एवेति नीडं नाऽऽत्मा परो मतः ।। ४२५ ।। </div>
						<div class="verse">समान उपसंहृत्य जगत्कारणरूपके ।।<br />कारणस्याप्यपह्नुत्यै नेतीत्यात्मानमब्रवीत् ।। ४२६ ।। </div>
						<div class="verse">कार्यकारणयोरेव निषेधान्नेतिवाक्यतः ।।<br />आत्माश्रयत्वं कामानां निष्प्रमाणकमुच्यते ।। ४२७ ।। </div>
						<div class="verse">हृदयोत्पाद्यता नापि कामानामिह कीर्त्यते ।।<br />हृदि श्रिता इति ह्युक्तेर्न श्रुता कारणात्मता ।। ४२८ ।। </div>
						<div class="verse">नेति नेतीति चोक्तोऽर्थो जनकं प्रति यः पुरा ।।<br />किंज्योतिरित्युपक्रम्य स एवार्थः प्रपञ्ज्यते ।। ४२९ ।। </div>
						<div class="verse">क्रियाकारककर्मभ्यो व्युत्थाप्याऽऽत्मानमेकलम् ।।<br />पुमासनादिलिङ्गेन रवीन्दूदाहृतेस्तथा ।। ४३० ।। </div>
						<div class="verse">व्यतिरिक्तस्य तस्यैवमुक्ताध्यात्मादिभेदतः ।।<br />स्वयंज्योतिर्विशुद्ध्यर्थं स वा इत्यादिका श्रुतिः ।। ४३१ ।। </div>
						<div class="verse">स्वतोऽसंदूषितः प्रत्यङ्कामकर्मादिभिर्मलैः ।।<br />अनन्वागतवचनात्तथाऽसङ्गश्रुतेरपि ।। ४३२ ।। </div>
						<div class="verse">आत्मशुद्धेर्विवक्षेह न त्वशुद्धेः कथंचन ।। ४३३ ।। <br />विशेषणस्य श्रवणाद्धृदीत्यात्मनि चेन्मतम् ।।<br />सव्येेनाक्ष्णा न पश्यामि यथा सामर्थ्यतस्तथा ।। ४३४ ।। </div>
						<div class="verse">नोक्तोत्तरत्वात्साध्वेतद्भवतेहाभिधीयते ।।<br />प्रतिज्ञातार्थसिद्ध्यर्थहेत्वर्थं तद्विशेषणम् ।। ४३५ ।। </div>
						<div class="verse">सर्वेषामपि कामानामाश्रयो हृदयं यतः ।।<br />तद्धेत्वतिक्रमादात्मा सर्वशोकातिगस्ततः ।। ४३६ ।। </div>
						<div class="verse">अनाश्रितविभागार्थमथवाऽस्तु विशेषणम् ।।<br />तेषु यत्नविधेयत्वात्सफलं स्याद्विशेषणम् ।। ४३७ ।। </div>
						<div class="verse">नाऽऽश्रयापेक्षयैतत्स्याद्धृदीतीह विशेषणम् ।। ४३८ ।। <br />न हि हृद्व्यतिरेकेण कामानामाश्रयान्तरम् ।।<br />श्रुतो स्मृतौ वा न्यायाद्वा दृश्यतेऽपि प्रमान्तरात् ।। ४३९ ।। </div>
						<div class="verse">प्रवृत्तिः कामशब्दस्य भूयःस्वर्थेषु दृश्यते ।।<br />कर्मादिषु जगत्यस्मिं स्तानपेक्ष्यात उच्यते ।।<br />हृदि श्रिता इति वचो नाऽऽश्रयान्तरवीक्षया ।। ४४० ।। </div>
						<div class="verse">अतिच्छन्दा इति वचः कामाधारत्व आत्मनः ।।<br />विरुध्यते प्रमाणं सन्न चान्यार्थत्वमिष्यते ।। ४४१ ।। </div>
						<div class="verse">आत्मनः कामनीडत्वे न च मानान्तरं कचित् ।। <br />सर्वकामादिवतनं प्रमाणमिति चेन्मतम् ।। ४४२ ।। </div>
						<div class="verse">तन्नातिच्छन्दवचसा विरोधान्नास्य मानता ।। ४४३ ।। <br />वस्तुनोऽप्यनृतन्त्रत्वात्षोडशिग्रहणादिवत् ।।<br />विकल्पोऽप्यत्र नैवास्ति न हि वस्तु विकल्पते ।। ४४४ ।।</div>
						<div class="verse">सर्वं हि खल्विदं ब्रह्मेत्येवं तत्रापि च श्रुतिः ।।<br />प्रतिज्ञायाऽऽह युक्तिं च तज्जलानिति सादरात् ।। ४४५ ।। </div>
						<div class="verse">अक्रियाकारकफलं यतो ब्रह्माद्वयं ततः ।।<br />त्यक्ताशेषक्रियैस्तस्मात्तदुपास्यं सदाऽऽत्मना ।। ४४६ ।। </div>
						<div class="verse">इत्येतज्जगतो वृत्तं ब्रह्मैवाकार्यकारणम् ।।<br />अव्यावृत्ताननुगतं प्रत्यङ्भात्रसतत्त्वकम् ।। ४४७ ।। </div>
						<div class="verse">उक्त्वैवं वस्तुनो वृत्तं तद्याथात्म्याप्रबोधजम् ।।<br />कर्त्रादिकारकापेक्षं क्रियावृत्तमभाषत ।। ४४८ ।। </div>
						<div class="verse">ब्रह्मात्मानमुपासीत ब्रह्मतत्त्वाविचक्षुणः ।। <br />कुर्वीत स क्रतुं कर्ता ह्यकार्यत्वेऽपि वस्तुनः ।। ४४९ ।। </div>
						<div class="verse">मनोमयादिविषयः क्रतुः पुंसो विधीयते ।।<br />स हि तस्मिन्यतः शक्तो लोकाग्न्यादिविधौ यथा ।। ४५० ।।</div>
						<div class="verse">अतः कर्त्रादितन्त्रत्वात्सर्वकामादिवस्तुनः ।।<br />अतिच्छन्दोक्तिबाधः स्याद्वस्तुतन्त्रत्वहेतुतः ।। ४५१ ।। </div>
						<div class="verse">विकल्पोऽत्र न युक्तः स्यादेवमुक्तेन वर्त्मना ।।४५२ ।।<br />असत्यकामनुुत्त्यर्था कामोक्तिर्याऽपि चाष्टमी ।।<br />सत्यास्त इम इत्यादि स्तुतिर्वा स्याद्विधित्सिते ।। ४५३ ।। </div>
						<div class="verse">सन्त्यात्मनि न चेत्कामास्तदेवं फलवद्वचः ।।<br />अतिच्छन्दा इति शुभं कामशोकनिषेधकृत् ।। ४५४ ।। </div>
						<div class="verse">निषिध्यन्ते न चेत्कामा यथोक्ताः प्रत्यगात्मनि ।।<br />अथ काममयत्वेऽस्य संसारोऽपि न वार्यते ।। ४५५ ।। </div>
						<div class="verse">मतं नालं प्ररोहाय ये कामाः प्रत्यगात्मनि ।।<br />किमर्था तर्हि तत्रैषां कल्प्यते भवता स्थितिः ।। ४५६ ।। </div>
						<div class="verse">न कश्चिदुपयोगोऽत्र कामानां विद्यते स्थितौ ।।<br />अजागलस्तनस्येव प्रमाणाद्वन्धमोक्षयोः ।। ४५७ ।। </div>
						<div class="verse">प्रमाणलब्धसद्भावो निष्फलोऽपि न वार्यते ।।<br />प्रतीचि कामसंबन्धो न तथेति निषिध्यते ।। ४५८ ।। </div>
						<div class="verse">कामादीनामनर्थानां प्रतीचि शतशः श्रुतौ ।।<br />निषेधकानि वाक्यानि सन्त्यपि स्मृतिशासने ।। ४५९ ।। </div>
						<div class="verse">कामक्लृप्तिरतो नेह प्रत्यगात्मनि युज्यते ।।<br />प्रमाणासंभवात्तस्मात्सा न कल्प्या विपश्चिता ।। ४६० ।। </div>
						<div class="verse">प्रमाणवन्त्यदृष्टानि कल्प्यानि सुबहून्यपि ।।<br />अदृष्टशतभागोऽपि न कल्प्यो निष्प्रमाणकः ।। ४६१ ।। </div>
						<div class="verse">न चाऽऽत्मकाम इत्यत्र कामाधारत्व आत्मनः ।।<br />मानान्तरप्रसिद्धत्वात्प्रामाण्यं लभ्यते श्रुतेः ।। ४६२ ।। </div>
						<div class="verse">न चोपास्योऽयमप्यर्थः सर्वकामादिवच्छ्रुतेः ।।<br />ऐकात्म्यवस्तुयाथात्म्यप्रकाशनपरत्वतः ।। ४६३ ।। </div>
						<div class="verse">कणभुङ्न्यायसिद्धा चेत्कामाद्याश्रयताऽऽत्मनः ।।<br />श्रुतेस्तदनपेक्षत्वान्नापेक्ष्यं कणभुङ्भतम् ।। ४६४ ।। </div>
						<div class="verse">तन्निषेधश्रुतेश्चापि नापेक्ष्यं तद्विरोधतः ।।<br />सौगताद्युक्तिवत्तस्मान्न कामाश्रयताऽऽत्मनः ।। ४६५ ।। </div>
						<div class="verse">न च कामाश्रयत्वेऽन्यत्प्रमाणं किंचिदीक्ष्यते ।।<br />मानमेयातिवर्तित्वात्स्वतः सिद्धेश्च वस्तुनः ।। ४६६ ।। </div>
						<div class="verse">मातृमानप्रमेयार्थांश्चाऽऽगमापायिनः सदा ।।<br />वीक्षते योऽविलुप्ताक्षः स आत्माऽनन्यमानगः ।। ४६७ ।। </div>
						<div class="verse">यः स्वतो नाऽऽगमापायी तद्विरुद्धेषु सर्वदा ।।<br />तत्रैवाऽऽत्मेति धीरेषा नाऽऽगमापायुवस्तुषु ।। ४६८ ।। </div>
						<div class="verse">कामिनं दुःखिनं मूढं योऽविलुप्ताक्ष ईक्षते ।।<br />नासौ कामोऽथवा कामी तत्संबन्धोऽथवा स्वयम् ।। ४६९ ।। </div>
						<div class="verse">एवं दुःखादिषु ज्ञेयमुक्तं प्रत्यक्षसंश्रयाम् ।।<br />इच्छादेश्चित्तधर्मत्वात्कर्मस्थत्वंं सुनिश्चितम् ।। ४७० ।। </div>
						<div class="verse">इच्छादिधर्मवत्साक्षाद्यः सदा वीक्षते मनः ।।<br />तस्येच्छाद्यभिसंबन्धः केन मानेन गम्यते ।। ४७१ ।। </div>
						<div class="verse">प्रत्यग्वस्तु पराग्बुद्धिगम्यैरिच्छादिभिः कथम् ।।<br />विरुद्धत्वाद्विशेष्यं स्यात्तमसा दिनकृद्यथा ।। ४७२ ।। </div>
						<div class="verse">एकबुद्ध्यधिगम्यत्वं विशेषणविशेष्ययोः ।।<br />नीलोत्पलादिवदृष्टं न तद्दृष्टं विरुद्धयोः ।। ४७३ ।। </div>
						<div class="verse">नापि चाऽऽत्मातिरेकेण ग्राहकोऽन्योऽवसीयते ।।<br />ग्राहकस्थश्च कामादिः स कथं ग्राह्यतां व्रजेत् ।। ४७४ ।। </div>
						<div class="verse">चक्षुर्दृष्टेर्न चक्षुस्थं कृष्णत्वाद्येति दृश्यताम् ।।<br />प्रमातृस्थं न कामादि तद्वदेयात्प्रमेयताम् ।। ४७५ ।। </div>
						<div class="verse">आत्मात्वावगमाद्वाऽपि जडस्यैवेह वस्तुनः ।। <br />कामकाम्यादि तस्यास्तु दृष्टिमात्रात्मनो न तु ।। ४७६ ।। </div>
						<div class="verse">अचेतनैकनीडत्वं मयाऽपीह प्रसाध्यते ।। ४७७ ।। <br />स्वेन भासेति च स्वप्ने सर्वकामादिवर्जितम् ।।<br />स्वेनैव ज्योतिषेत्युक्तं स्वयंज्योतिष्ट्वसिद्धये ।। ४७८ ।। </div>
						<div class="verse">स्वयंज्योतिष्ट्वसिद्धिश्च श्रुतिन्यायपुरःसरा ।।<br />कामाद्याश्रयतोक्त्याऽर्थात्सा त्वया बाधिता भवेत् ।। ४७९ ।। </div>
						<div class="verse">तथैवाऽऽत्मनि दृष्टे च सर्वं दृष्टं भवेदिति ।।<br />कामादेरात्मनोऽन्यत्वे तच्चापि स्यात्प्रबाधितम् ।। ४८० ।। </div>
						<div class="verse">सर्ववेदान्तबाधश्च कामाद्याश्रयता यदि ।। <br />अत्मनोऽभ्युपगम्येत तेषां तत्प्रतिषेधतः ।। ४८१ ।। </div>
						<div class="verse">ऐकात्म्यस्याऽऽगमार्थत्वाच्छ्रुतेश्चान्यानपेक्षतः ।।<br />यतोऽतस्तार्किकोक्तीस्ता नैवापेक्षामहे वयम् ।। ४८२ ।। </div>
						<div class="verse">हृद्याश्रितत्वं कामानां नन्वत्रोक्तं विशेषणम् ।।<br />संभवे व्यभिचारे च तच्च स्यात्कलवत्सति ।। ४८३ ।। </div>
						<div class="verse">हृद्यनाश्रितकामानां संभवादिष्टमेव तत् ।।<br />आत्माश्रयातिरेकेण तच्चावो चं पुराऽप्यहम् ।। ४८४ ।। </div>
						<div class="verse">मूर्तं मर्त्यं स्थितं सच्च पृथिव्यप्तेजसामिदम् ।।<br />न विशेषणमित्यस्मादमूर्तत्वादिकल्पनम् ।। ४८५ ।। </div>
						<div class="verse">चलनात्मा मरुन्नित्यं दाहकोऽग्निरितीरिते ।।<br />विशेषणश्रवात्क्लृप्तिर्नैतयोस्तद्विरुद्धयोः ।। ४८६ ।। </div>
						<div class="verse">वास्येऽर्थे वासनाः सर्वाः सजातीये च ता यतः ।।<br />निःसङ्गे भिन्नजातीये ताः कुतः प्रत्यगात्मनि ।। ४८७ ।। </div>
						<div class="verse">प्रत्यगात्मातिरेकेण प्राज्ञोऽन्यश्चेद्विवक्ष्यते ।।<br />नेति नेतीति तस्योक्तान्निषेधान्नेह संभवः ।। ४८८ ।। </div>
						<div class="verse">निःशेषकामकर्मादेर्व्युत्थाप्याऽऽत्मानमब्रवीत् ।।<br />तद्वा अस्यैतदित्युक्त्या नातः कामादयोऽत्र ते ।। ४८९ ।। </div>
						<div class="verse">तद्वा अस्यैतदित्यादेः प्राज्ञस्याऽऽन्तररूपतः ।।<br />वासनाकामकर्मादेः कुतोऽस्याऽऽन्तररूपता ।। ४९० ।। </div>
						<div class="verse">पीतरक्तादिभी रूपैः कर्मकार्यैः प्रयुज्यते ।।<br />निर्देष्टुं शक्यते तस्मादनिर्देश्योऽपि सन्नसौ ।। ४९१ ।। </div>
						<div class="verse">भावनैव विजृम्भन्ती स्थूलत्वमुपगच्छति ।।<br />अव्याकृतादिभावेन खवाय्वादित्यसंज्ञितम् ।। ४९२ ।। </div>
						<div class="verse">मूर्तामूर्तादिभावाच्च क्षीयमाणा हि सैव तु ।।<br />निर्गुणं सन्तमात्मानं रञ्जयित्वाऽवतिष्ठते ।। ४९३ ।। </div>
						<div class="verse">भावना बहुरूपाऽसौ बहुरूपत्वमात्मनः ।।<br />करोत्यनामरूपस्य मणेरास्तरणं यथा ।। ४९४ ।। </div>
						<div class="verse">इत्यादि भवतैवोक्तं वासनोक्तिप्रसङ्गतः ।। <br />इहोक्तेस्तद्विरुद्धत्वात्परस्परविरुद्धता ।। ४९५ ।। </div>
						<div class="verse">कर्मराशिगिराऽऽत्माऽपि यदि तत्र विवक्षितः ।।<br />निषेधात्तस्य नेतीति शून्यतैव प्रसज्यते ।। ४९६ ।। </div>
						<div class="verse">परमार्थात्मनोऽथान्यः कश्चिदात्मेति भण्यते ।।<br />अस्तु कामं स कामादेराश्रयो न निवार्यते ।। ४९७ ।। </div>
						<div class="verse">शक्त्यात्मनाऽप्यवस्थानं कारणात्मनि युज्यते ।।<br />तस्य शक्त्यभिसंबन्धान्न त्वकारण आत्मनि ।। ४९८ ।। </div>
						<div class="verse">न च कारणमात्रत्वं रूपमिष्टं परात्मनः ।।<br />अनिर्मोक्षप्रसक्तित्वाच्छ्रुत्यनारम्भसक्तितः ।। ४९९ ।। </div>
						<div class="verse">स्थूलादीनां च सर्वेषां प्रतीचि प्रतिषेधतः ।।<br />विशेषणानां संबन्धो नातः स्यात्प्रत्यगात्मनः ।। ५०० ।। </div>
						<div class="verse">आत्माश्रयत्वं कामानां न युक्त्या नापि शास्रतः ।।<br />अपव्याख्यानतस्तेषां कामा आत्माश्रया इति ।। ५०१ ।। </div>
						<div class="verse">एवं समवनीतेषु प्राणेष्वात्मनि तद्विदः ।। <br />पूर्ववद्देहसंबन्धः किमिवेह न जायते ।। ५०२ ।। </div>
						<div class="verse">सर्पनिर्मोकवत्कृत्स्नमात्माविद्यैकहेतुजम् ।।<br />यथावस्तुधिया हित्वा निर्ममो निरहंकृतः ।। ५०३ ।। </div>
						<div class="verse">वर्तमानोऽपि देहादौ लोकदृष्टिव्यपेक्षया ।। <br />नाऽऽत्माऽऽत्मीयत्वबुद्ध्याऽसौ देहादीन्समुदीक्षते ।। ५०४ ।।</div>
						<div class="verse">षष्ठ्यर्थहेतुविध्वंसाद्यथावस्त्ववबोधतः ।।<br />अव्यावृत्ताननुगतं पूर्णं वस्त्ववतिष्ठते ।। ५०५ ।। </div>
						<div class="verse">अहिनिर्ल्वयनीवाचा सर्पनिर्मोक उच्यते ।।<br />मृता सत्यहिना न्यस्ता वल्मीकान्तर्बिलाश्रये ।। ५०६ ।। </div>
						<div class="verse">अहिदेहवियोगोऽत्र मृतशब्देन भण्यते ।।<br />वल्मीकाश्रयणं तस्याः प्रत्यस्तेत्यभिधीयते ।। ५०७ ।। </div>
						<div class="verse">अहिनिर्मोकविषयो व्यापारस्तावदीरितः ।।<br />निर्ममाहंकृतित्वं तु सर्पदृष्टान्तसंश्रयम् ।। ५०८ ।। </div>
						<div class="verse">बिले त्येक्तेऽहिना यद्वत्स्वनिर्मोके न पूर्ववत् ।।<br />निर्गच्छन्प्रविशन्सर्पो निर्मोकमनुरुध्यते ।। ५०९ ।। </div>
						<div class="verse">नाहं ममेति वा बुद्धिस्तत्राहेरुपजायते ।।<br />तत्रैव वर्तमानस्य यथैवं प्रत्यगात्मनः ।। ५१० ।। </div>
						<div class="verse">संबन्धहेतोरुच्छित्तेरात्मसंबन्धवर्जितम् ।।<br />शेते शरीरं सूक्ष्मं च स्थूलं चैकात्म्यधीह्नुतम् ।। ५११ ।। </div>
						<div class="verse">अहिनिर्मोकदृष्टान्तदार्ष्टान्तिकमितीरितम् ।। <br />दार्ष्टान्तिकोऽर्थः सर्पस्य दृष्टान्तस्याथ उच्यते ।। ५१२ ।। </div>
						<div class="verse">अहिनिर्मोकयोरत्र संगतिः पूर्ववन्मिथः ।।<br />निषिध्यते प्रयत्नेन स्थितिर्नात्र विवक्षिता ।। ५१३ ।। </div>
						<div class="verse">प्रधानवादः प्राप्नोति यदि देहात्मनोः पृथक् ।।<br />विवक्ष्यते स्थितिरिह न्यषेधि बहुशः स च ।। ५१४ ।। </div>
						<div class="verse">हेत्वर्थे त्वथशब्दोऽयं हेतूक्तेः प्रकृतत्वतः ।।<br />सकारणस्य देहस्य त्यागो हेतुर्विवक्षितः ।। ५१५ ।। </div>
						<div class="verse">स्रगज्ञानमनादाय नाहियोगः स्रजो यथा ।।<br />प्रतीचो देहसंबन्धो नाऽऽत्माज्ञानादृते तथा ।। ५१६ ।। </div>
						<div class="verse">प्रत्यग्ज्ञानशिखिध्वस्ते मिथ्याज्ञाने सहेतुके ।।<br />नेतिनेतिस्वरूपत्वादशरीरो भवेत्ततः ।। ५१७ ।। </div>
						<div class="verse">स्वतोऽदिग्देशकालादेः प्रत्यक्चिन्मात्रवस्तुनः ।।<br />देशादिमच्छरीरेप्म न संबन्धस्तमो विना ।। ५१८ ।। </div>
						<div class="verse">कल्पितेनाभिसंबन्धो न ह्यकल्पितवस्तुनः ।।<br />अज्ञानकालेऽप्यस्तीह किमुताज्ञाननिह्नुतौ ।। ५१९ ।। </div>
						<div class="verse">अनस्थिकगिरा स्थूलदेहस्येह निवारणम् ।।<br />तथाऽशरीरशब्देन सूक्ष्मो देहो निषिध्यते ।। ५२० ।। </div>
						<div class="verse">सूक्ष्मदेहनिषेधोक्त्या स्थूलस्यापि निषेधतः ।।<br />तन्निषेधाय यत्नोऽतः काण्वश्रुत्या न भण्यते ।। ५२१ ।। </div>
						<div class="verse">यद्वाऽशरीरशब्देन तच्छ्रुतौ लिङ्गनिह्नुतिः ।।<br />स्थूलस्यामृत इत्युक्त्या निषिद्धत्वान्न निह्नुतिः ।। ५२२ ।। </div>
						<div class="verse">साक्षिणः प्राणशब्देन विशेष्यस्याभिधेष्यते ।।<br />ब्रह्मैवेति तु शब्देन तद्विशेषणमुच्यते ।। ५२३ ।। </div>
						<div class="verse">साक्षिणः सद्वितीयत्वं ब्रह्मणश्च परोक्षताम् ।।<br />तद्धेतुप्रतिषेधेन वाक्यमेतन्निषेधति ।। ५२४ ।। </div>
						<div class="verse">नामोपक्रममाशान्तं प्राणकारणसंश्रयम् ।।<br />प्राणो ब्रह्मेति वचसा तदात्मनि निषिध्यते ।। ५२५ ।। </div>
						<div class="verse">ब्रह्मात्मनोश्च संसर्गो मा प्रापत्कृष्णसर्पवत् ।।<br />इत्यर्थं तेज एवेति श्रुतिः संसर्गवारिणी ।। ५२६ ।। </div>
						<div class="verse">व्यावर्त्यभेदादाभाति भेदो ब्रह्मात्मशब्दयोः ।। <br />वस्तुतस्त्वेक एवाऽऽत्माऽमानित्वादिर्यथा तथा ।। ५२७ ।। </div>
						<div class="verse">ब्रह्मैव तेज एवेति ह्युभयत्रावधारणम् ।। <br />संसर्गप्रतिषेधार्थं मा भून्नीलोत्पलादिवत् ।। ५२८ ।। </div>
						<div class="verse">सर्वानर्थैकबीजस्य प्रत्यगज्ञानरूपिणः ।।<br />कार्योऽत्र वचसा बाधः केवलो नान्य इष्यते ।। ५२९ ।। </div>
						<div class="verse">यस्मादेतत्स्वतो बुद्धमतः शुद्धमसंगतेः ।।<br />मुक्तं चातः स्वतो वस्तु किमन्यत्कार्यमिष्यते ।। ५३० ।। </div>
						<div class="verse">कृतं चिकीर्षितं सर्वं बुद्धं यच्च बुभुत्सितम् ।।<br />आप्तं वोधात्तथाऽऽप्तव्यं वर्जनीयं च वर्जितम् ।। ५३१ ।। </div>
						<div class="verse">कामप्रश्नः समाप्तोऽतो निराकाङ्क्षोऽभवन्नृपः ।।<br />सोऽहं सहस्रमित्याह तस्मादेव च कारणात् ।। ५३२ ।। </div>
						<div class="verse">ननु प्रश्नः समाप्तश्चेन्नादात्सर्वं स किं नृपः ।।<br />सहस्रमेव तु प्रादादेकदेशोक्तिवत्कथम् ।। ५३३ ।। </div>
						<div class="verse">मतं विद्यारसाकृष्टो विद्यां भूयोऽपि चेन्नृपः ।।<br />शुश्रूषति तदर्थं च सहस्रं मुनये ददौ ।। ५३४ ।। </div>
						<div class="verse">शुश्रूषालिङ्गमेतत्स्यान्न त्वियं गुरुदक्षिणा ।। ५३५ ।। <br />सर्वस्वं चेदहं दद्यामिहैव च तदा मुनिः ।।<br />निवृत्तकामं मां मत्वा विद्यां भूयो न वक्ष्यति ।। ५३६ ।। </div>
						<div class="verse">इत्येतस्माद्भयाद्राजा श्लोकशुश्रुषयेरितः ।।<br />प्रादात्सहस्रमेवास्मै शुश्रूषालिङ्गवित्तये ।। ५३७ ।। </div>
						<div class="verse">इति चेन्नैतदेवं स्याच्छ्रुतेः प्रामाण्यकारणात् ।।<br />श्रुतौ न युक्ता व्याजोक्तिरप्रमाणनरोक्तिवत् ।। ५३८ ।। </div>
						<div class="verse">संभवाच्चार्थशेषस्य सर्वसंन्यासरूपिणः ।।<br />प्राग्यथोक्तात्मविज्ञानसाधनस्येह चाश्रवात् ।। ५३९ ।। </div>
						<div class="verse">यत एवमतोऽयुक्ता पुनरुक्तार्थकल्पना ।।<br />गतौ सत्यामनृज्वीयं नापि विद्यास्तुतिर्मता ।। ५४० ।। </div>
						<div class="verse">ननु यद्यर्थशेषोऽस्ति कस्माद्ब्रूते न पूर्ववत् ।।<br />विमोक्षायैव मे ब्रूहीत्यदोषांऽयं कुतो यतः ।। ५४१ ।। </div>
						<div class="verse">विमोक्षायेह नैवालमन्यदात्मावबोधतः ।।<br />मुक्तस्य च मुमुक्षोश्च सर्वत्यागव्यपेक्षतः ।। ५४२ ।। </div>
						<div class="verse">स्वरूपसाधनत्वाभ्यां त्यागस्यैवान्तरङ्गतः ।।<br />नापूर्ववद्विधेयत्वं न च त्यागाद्विमुक्तता ।। ५४३ ।। </div>
						<div class="verse">प्रागात्मज्ञानसंभूतेः संन्यासो ज्ञानसाधनम् ।।<br />उत्पन्नात्मधियः पश्चाज्ज्ञानमेव हि तत्तथा ।। ५४४ ।। </div>
						<div class="verse">उक्तब्रह्मविदो मोक्ष इत्यर्थे ब्राह्मणोदिते ।।<br />श्लोका अपि भवन्त्यत्र ब्राह्मणोक्तविनिश्चितौ ।। ५४५ ।। </div>
						<div class="verse">अणुस्थूलादिनिः शेषविकल्पातिक्रमादयम् ।।<br />अणुरात्मैकयाथात्म्यज्ञानं पन्थाः पुरातनः ।। ५४६ ।। </div>
						<div class="verse">अनन्तात्मैकमेयत्वाद्विततश्चातिविस्तृतः ।।<br />अनुत्पन्नागमोत्थत्वात्पुराणश्चेति शब्द्यते ।। ५४७ ।। </div>
						<div class="verse">तरन्त्यनेन विस्पष्टं संसारानर्थसागरम् ।।<br />यतोऽतो वितरः पन्थाः प्रत्यग्बोधोऽभिधीयते ।। ५४८ ।। </div>
						<div class="verse">मां मुक्त्वाऽसंभवो यस्मादब्रह्मार्थस्यात उच्यते ।।<br />मां स्पृष्टो मामनुप्राप्त एष पन्था यथोदितः ।। ५४९ ।। </div>
						<div class="verse">शास्राचार्योक्तितः पश्चादनुवित्तो मयैव च ।।<br />ज्ञेयाज्ज्ञाता परो नास्ति प्रत्यग्ज्ञाने यतस्ततः ।। ५५० ।। </div>
						<div class="verse">प्रागप्यवोचं बहुश इममर्थं यथोदितम् ।।<br />श्रुतितो न्यायतः स्पष्टं नाऽऽत्मनोऽन्योऽस्ति वेदिता ।। ५५१ ।। </div>
						<div class="verse">तेनानेन पथा धीराः प्रत्यग्ध्वान्तच्छिदा सदा ।।<br />ब्रह्मपियन्ति निर्द्वंद्वा आप्तमेव तमोहनुतेः ।। ५५२ ।। </div>
						<div class="verse">आत्मैव ब्रह्म चाऽऽत्माऽपि ब्रह्मैव स्याद्यतः स्वतः ।।<br />तद्याथात्म्यापरिज्ञानात्तद्विपर्ययधीरियम् ।। ५५३ ।। </div>
						<div class="verse">निःशेषमिथ्याविज्ञानहेत्वविद्याविनाशकृत् ।।<br />नान्योऽस्ति ब्रह्मसंबोधाच्छ्रुतिस्तेनेत्यतोऽवदत् ।। ५५४ ।। </div>
						<div class="verse">स्वर्गोऽयमेव प्रागुक्तः स्वर्गकामवचस्यपि ।।<br />कर्मभिस्तदसिर्द्धर्हि वेदान्तज्ञानसिद्धितः ।। ५५५ ।। </div>
						<div class="verse">परमानन्द एवातः स्वर्गशब्देन भण्यते ।।<br />मोक्षप्रकरणान्नित्यः क्रियोत्थोऽतो न गृह्यते ।। ५५६ ।। </div>
						<div class="verse">इत उक्तात्मसंबोधमोहोच्छित्तेरनन्तरम् ।।<br />स्वत एव यतो मुक्ता मुच्यन्तेऽत्स्तमोहनुतेः ।। ५५७ ।। </div>
						<div class="verse">देहपातव्यपेक्षा स्याद्यत्र कारणसंगतिः ।।<br />सर्वकारणविध्वस्तौ नान्यद्बोधादपेक्ष्यते ।। ५५८ ।। </div>
						<div class="verse">मुक्तौ तमोतिरेकेण नान्तरायोऽन्य इष्यते ।।<br />यतोऽतोऽज्ञानविध्वस्तौ मुक्तः सन्ना विमुच्यते ।। ५५९ ।। </div>
						<div class="verse">ब्रह्मैव सन्निति तथा प्रागपीदं श्रुतीरितम् ।।<br />देहपातव्यपेक्षाऽतो न स्यादूर्ध्बश्रुतेरिह ।। ५६० ।। </div>
						<div class="verse">मोक्षमार्गे यथोक्तेऽस्मिन्नविद्योपप्लुताशयाः ।।<br />दर्शनानि विचित्राणि कल्पयन्ति यथारुचि ।। ५६१ ।। </div>
						<div class="verse">शुक्लं ब्रह्मातिसंशुद्धमिति केचिद्विनिश्चिताः ।।<br />शरदि व्योमवन्नीलमित्याहुरपरे जनः ।। ५६२ ।। </div>
						<div class="verse">पिङ्गलं तत्परं ब्रह्म वह्निज्वालेव शाश्वतम् ।।<br />वैदूर्यवच्च हरितं केचिदाहुर्विपश्चितः ।। ५६३ ।। </div>
						<div class="verse">अपरे लोहितं प्राहुर्जपाकुसुमसंनिभम् ।।<br />यथा रूपे तथा ज्ञेया शब्दादिष्वपि कल्पना ।। ५६४ ।। </div>
						<div class="verse">अविद्यापटसंवीतचेतसामागमादृते ।।<br />कामापहतबुद्धीनामेवमाद्या विकल्पनाः ।। ५६५ ।। </div>
						<div class="verse">एकमेवैकरूपं सद्वस्त्वज्ञातं निरञ्जनम् ।।<br />जात्यन्धगजदृष्ट्येव कोटिशः कल्प्यते मृषा ।। ५६६ ।। </div>
						<div class="verse">अस्थूलाशब्दनेतीति सर्वमात्रादिनिहनुतेः ।।<br />कुतोऽकारणकार्येऽस्मिञ्शुक्लादेः संभवः परे ।। ५६७ ।। </div>
						<div class="verse">यस्तु वेदोदितोपायक्षपिताशेषकल्मषः ।।<br />ब्रह्मणैवानुवित्तोनयं तेन पन्था गुरुक्तितः ।। ५६८ ।। </div>
						<div class="verse">अव्यावृत्ताननुगतब्रह्मरूपातिरेकतः ।।<br />न रूपमात्मनोऽस्त्यन्यच्छ्रुतिन्यायानुभूतितः ।। ५६९ ।। </div>
						<div class="verse">यतोऽतो ब्रह्मणैवायं पन्था ज्ञातः प्रमाणतः ।। ५७० ।। <br />ब्रह्मणैवेति च ज्ञेया इत्थंभूतार्थलक्षणा ।।<br />तृतीयेयं न क्रर्त्रादौ प्रतीचि तदसंभवात् ।। ५७१ ।। </div>
						<div class="verse">क्रियाकारकभेदोऽयं प्रत्यगज्ञानहेतुजः ।।<br />यतोऽतो न तृतीयेयं कर्त्रादाविह युज्यते ।। ५७२ ।। </div>
						<div class="verse">ब्रह्मात्मनोरभिन्नत्वं वस्तुतो यद्यपीक्ष्यते ।।<br />अनन्तानर्थसंप्राप्तिस्तथाऽपि तदबोधतः ।। ५७३ ।।  </div>
						<div class="verse">तथाच यदि नाम स्याद्यथोक्तज्ञानपूर्वकम् ।।<br />पराक्सर्वार्थविज्ञानं वस्तुवृत्तानुरोधतः ।। ५७४ ।। </div>
						<div class="verse">तथाऽप्यब्रह्मवित्तेन न कैवल्यं पथैति तत् ।।<br />तेनैति ब्रह्मवित्तस्मान्नान्यः पन्था इति श्रुतेः ।। ५७५ ।। </div>
						<div class="verse">ब्रह्मवित्त्वे च को हेतुरित्याशङ्क्याऽऽह नः श्रुतिः ।।<br />पुण्यकृत्तैजसश्चेति भवेद्ब्रह्मविदुत्तमः ।। ५७६ ।। </div>
						<div class="verse">पुण्यकृज्जायते यस्माच्छुद्धधीरिह मानवः ।।<br />शुद्धसत्त्वोऽथ तद्ब्रह्म साक्षादात्मनि पश्यति ।। ५७७ ।। </div>
						<div class="verse">तेजःशब्देन संशुद्धं सत्त्वमेवाभिधीयते ।।<br />तस्मिन्भवस्तैजसः स्यात्प्रत्यक्प्रवणधीर्नरः ।। ५७८ ।। </div>
						<div class="verse">ज्ञानमुत्पद्यते पुंसां क्षयात्पापस्य कर्मणः ।।<br />यथाऽऽदर्शतलप्रख्ये पश्यत्यात्मानमात्मनि ।। ५७९ ।। </div>
						<div class="verse">गार्भैर्होमैर्जातकर्मचूडाब्रौञ्जीनिबन्धनैः ।।<br />महायज्ञैश्च यज्ञैश्च ब्राह्मीयं क्रियते तनुः ।।<br />योगिनः कर्म कुर्वन्ति सङ्गं त्यक्त्वाऽऽत्मशुद्धये ।। ५८० ।। </div>
						<div class="verse">योगी वा तैजसोऽत्र स्यात्प्रत्यग्दृष्टौ समर्थतः ।।<br />विषयाकृष्टधीर्यस्मान्न क्षमः प्रत्यगीक्षणे ।। ५८१ ।। </div>
						<div class="verse">सर्वभूतस्थमात्मानं सर्वभूतानि चाऽऽत्मनि ।।<br />ईक्षते योगयुक्तात्मा सर्वत्र समदर्शनः ।। ५८२ ।। </div>
						<div class="verse">इत्येवं स्मृतयः सन्ति श्रुतयश्च सहस्रशः ।।<br />कर्माभिः शुद्धसत्त्वस्य सम्यग्ज्ञानस्य जन्मनि ।। ५८३ ।। </div>
						<div class="verse">यस्मिन्विशुद्ध इत्येवं सत्त्वशुद्धौ ध्रुवा स्मृतिः ।। <br />तमेतमिति च स्पष्टं श्रौतानि च वचांसि नः ।। ५८४ ।। </div>
						<div class="verse">प्रसिद्धमहिमानौ वा पुण्यकृद्योगिनाविह ।।<br />ब्रह्मवित्स्तूयते ताभ्यां ब्रह्मविद्याप्रवृत्तये ।। ५८५ ।। </div>
						<div class="verse">इह केचिन्महात्मानः प्रत्यङ्भोहच्छिदा सह ।।<br />पुण्यकृत्तैजसत्वाभ्यां ज्ञानेनाऽऽहुः समुच्चयम् ।। ५८६ ।। </div>
						<div class="verse">पुण्यकृत्पुण्यकर्मा यो योगी तैजस उच्यते ।। ५८७ ।। <br />ब्रह्मज्ञानैकनिष्ठः सन्पुण्यकृत्तैजसश्च सन् ।।<br />शास्रोपदिष्टमैकात्म्यं शक्तो योगेन वीक्षितुम् ।। ५८८ ।। </div>
						<div class="verse">परस्परं व्यपाश्रित्य यथोक्तं साधनत्रयम् ।।<br />एकार्थसिद्धयेऽलं स्यान्नान्यथेदं त्रिदण्डवत् ।। ५८९ ।। </div>
						<div class="verse">समुच्चयोऽयमस्माभिर्यथाऽभाणि तथा यदि ।। <br />व्याख्यायते न दोषः स्यात्तत्र मानस्य संभवात् ।। ५९० ।। </div>
						<div class="verse">इतोऽन्यथा चेद्व्याख्यानं क्रियते बुद्धिलाघवात् ।।<br />दुर्निवारेह साऽऽप्नोति योक्ता दोषपरंपरा ।। ५९१ ।। </div>
						<div class="verse">अपुण्यपुण्योपरमे यं पुनर्भवनिर्भयाः ।।<br />शान्ताः संन्यासिनो यान्ति तस्मै मोक्षात्मने नमः ।। ५९२ ।। </div>
						<div class="verse">त्यज धर्ममधर्मं च उभे सत्यानृते त्यज ।।<br />उभे सत्यानृते त्यक्त्वा येन त्यजसि तं त्यज ।।। ५९३ ।। </div>
						<div class="verse">निराशिषमनारम्भं निर्नमस्कारमस्तुतिम् ।।<br />अक्षीणं क्षीणकर्माणं तं देवा ब्राह्मणं विदुः ।। ५९४ ।। </div>
						<div class="verse">नैताद्दशं ब्राह्मणस्यास्ति वित्तं यथैकता समता सत्यता च ।।<br />शिलं स्थितिर्दण्डनिधानमार्जवं ततस्ततश्चोपरमः क्रियाभ्यः ।। ५९५ ।। </div>
						<div class="verse">अर्थस्य मूलं निकृतिः क्षमा च कामस्य रूपं च वयो वपुश्च ।।<br />धर्मस्य यागदि दया दमश्च मोक्षस्य सर्वोपरमः क्रियाभ्यः ।। ५९६ ।। </div>
						<div class="verse">इत्येवं स्मृतिशास्राणि सर्वत्यागपुरःसरम् ।।<br />ज्ञानजन्माभिदधति तथा श्रुतिवचांसि च ।। ५९७ ।। </div>
						<div class="verse">ऐकात्म्यदर्शनादुक्ताद्यदन्यद्दर्शनान्तरम् ।।<br />अन्धं तम इति श्रुत्या तदिहापोद्यतेऽखिलम् ।। ५९८ ।। </div>
						<div class="verse">तमोमोहादिभेदेन तमोऽनेकस्वलक्षणम् ।।<br />यतोऽतोऽन्धं तम इति विशिनष्टि श्रुतिस्तमः ।। ५९९ ।। </div>
						<div class="verse">अन्धं मूढं तमो यान्ति येऽविद्यां समुपासते ।।<br />विरक्ता अपि संसारान्नैकात्म्यं ये विदुर्नराः ।। ६०० ।। </div>
						<div class="verse">संभूतिवचसाऽपीयमविद्यैवाभिधीयते ।। <br />अविद्यातो हि संभूतिः सर्वस्य जगतो यतः ।। ६०१ ।। </div>
						<div class="verse">ततो भूयस्तमो यान्ति ये विद्यायां रता जनाः ।।<br />अणिमादावविद्योत्थे पराक्चित्ततया रताः ।। ६०२ ।। </div>
						<div class="verse">ग्राह्यग्राहकभेदेन या विद्यामात्रकारणा ।।<br />विद्येति सेह विज्ञेया नैकात्म्यप्रसमीक्षणम् ।। ६०३ । </div>
						<div class="verse">कर्मार्थद्योतिका वेह विद्याऽत्राप्यभीधीयते ।।<br />तस्यामभिरता ये स्युर्वेदान्तार्थानपेक्षिणः ।। ६०४ ।। </div>
						<div class="verse">विशन्त्यज्ञास्तु ते सन्तस्ततो भूयः परं तमः ।।<br />मिथ्याज्ञानाधिकत्वेन भूयस्त्वं तमसो भवेत् ।। ६०५ ।। </div>
						<div class="verse">यदि ते तत्तमो यान्तिर को दोष इति चोदिते ।।<br />अनन्दा इति वाक्येन तद्दोषोऽथाभिधीयते ।। ६०६ ।। </div>
						<div class="verse">अनानन्दाभिधा लोकास्तीव्रदोषसमन्विताः ।। ६०७ ।। <br />तांस्ते प्रेत्याभिगच्छन्ति येऽविद्वांसोऽबुधो जनाः ।।</div>
						<div class="verse">अविद्वांसो न सामान्यात्किंतु येऽत्राबुधो जनाः ।। ६०८ ।। <br />आत्मानं चेद्विजानीयात्सर्वधीवृत्तिसाक्षिणम् ।।<br />अशनायाद्यतिक्रान्तं कथंचित्सत्त्वशुद्धितः ।। ६०९ ।। </div>
						<div class="verse">कथं तमभिजानीयादित्युक्त इदमुच्यते ।।<br />पुरुषः परमात्माऽयमयस्मीतिवाक्यतः ।।<br />किमिच्छन्कस्य वाऽर्थाय शरीरं संज्वरेत्तदा ।। ६१० ।। </div>
						<div class="verse">सर्वेच्छानां समाप्तात्वादात्मकामप्रबोधतः ।।<br />आक्षिप्यतेऽत इच्छेह किमिच्छन्नितिवाक्यतः ।। ६११ ।। </div>
						<div class="verse">प्रत्यागात्मातिरेकेण यस्माच्चान्यन्न पश्यति ।।<br />कस्य कामाय वा चातोऽप्यनात्माऽऽक्षिप्यतेऽखिलः ।। ६१२ ।। </div>
						<div class="verse">शरीरज्वरमन्वेष संज्वरेद्ब्रह्म सन्कथम् ।।<br />निःसङ्गस्य हि संबन्धो देहेनास्य न कश्चन ।। ६१३ ।। </div>
						<div class="verse">नातो देहादिदुःखेन दुःखित्वं प्रत्यगात्मनः ।।<br />निःशेषदुःखसंबन्धहेतूच्छित्तेः प्रबोधतः ।। ६१४ ।। </div>
						<div class="verse">भूयोऽसह्यमहादुःखनीडदेहप्रवेशन- <br />हेत्वविद्यासमुच्छित्तेर्देहं चानुविशेत्कुतः ।। ६१५ ।। </div>
						<div class="verse">शास्राचार्यप्रसादात्तु क्षपिताशेषपाप्मनः ।।<br />वित्तो बुद्ध्यादिसाक्षीशः प्रतिबुद्धस्तथैकलः ।। ६१६ ।। </div>
						<div class="verse">अन्नात्तेजोभिरत्यर्थं देहः संदिह्यते यतः ।।<br />संदेहस्तेन देहोऽयं संदेघश्छान्दसत्वतः ।। ६१७ ।। </div>
						<div class="verse">आध्यात्मिकाधिभूताधिदैविकार्थातिसंकरात् ।।<br />गुणप्रधानभावेन गहनोऽयं ततो मतः ।। ६१८ ।। </div>
						<div class="verse">संदेहे गहनेऽत्राऽऽत्मा प्रविष्टो जलसूर्यवत् ।।<br />विविच्य येन विज्ञातः स स्याद्विश्चकृदीश्वरः ।। ६१९ ।। </div>
						<div class="verse">प्रत्यग्याथात्म्यसंबोधात्सर्वं तेन कृतं भवेत् ।।<br />निःशेषपुरुषार्थाप्तेर्न कार्यं शिष्यते परम् ।। ६२० ।। </div>
						<div class="verse">स हि सर्वस्य कर्तेति तस्मादेवाभिधीयते ।।<br />कृतकृत्यत्वतो हेतोर्लोकोऽयं तस्य लोकिनः ।। ६२१ ।। </div>
						<div class="verse">निःशेषजनिमत्कार्यहेतोर्वा ज्ञाततत्त्विनः ।।<br />विश्वकृत्त्वं भवेदेवं हीतिहेतुपरिग्रहात् ।। ६२२ ।। </div>
						<div class="verse">तस्य साक्षादयं लोको योऽहं ब्रह्मेतिबोधितः ।।<br />भेदाशङ्कापनुत्त्यर्थं स उ लोक इतीर्थते ।। ६२३ ।। </div>
						<div class="verse">इहैव कृतकृत्यत्वात्सन्तः स्याम परं यदि ।।<br />ब्रह्म प्रत्यक्तया विद्मः कथंचित्कल्मषक्षयात् ।। ६२४ ।। </div>
						<div class="verse">न चेदथ परं विद्मः शास्राचार्यानुसारतः ।।<br />अवेदिनं तदा बालं विनष्टिर्महती व्रजेत् ।। ६२५ ।। </div>
						<div class="verse">विनष्टिं महतीं चेयाद्योऽवेद्यात्माऽविचक्षणः ।। ६२६ ।। <br />विनाष्टिर्महती चेह विनाशादिप्रसूतितः ।। <br />आत्माविद्यैव निर्दिष्टा सामानाधिकारण्यतः ।। ६२७ ।। </div>
						<div class="verse">उक्तार्थस्य प्रकाशार्थमुत्तरार्धेन भण्यते ।।<br />ये तद्विदुरिति श्रुत्या स्पष्टार्थप्रतिपत्तये ।। ६२८ ।। </div>
						<div class="verse">ब्रह्मैव सन्तो विज्ञानात्प्रागतो ब्रह्मबोधतः ।।<br />भवामो ब्रह्म नानाप्तं दशमो दशमं यथा ।। ६२९ ।। </div>
						<div class="verse">ब्रह्मास्मीति यदैवैतमात्मानं देवमञ्जसा ।।<br />अनुपश्यति साक्षात्तमीश्वरं भूतभव्ययोः ।। ६३० ।। </div>
						<div class="verse">ईश्वरप्रत्यगात्माप्तेस्तदा तद्भेदनाशतः ।।<br />ईशितव्यत्वसंक्रान्तेर्न ततो विजुगुप्सते ।। ६३१ ।। </div>
						<div class="verse">गुप्तिमिच्छिति सर्वोऽपि यत ईशाद्भयातुरः ।।<br />अयं तु तदभिन्नत्वान्न ततो गुप्तिमिच्छति ।। ६३२ ।। </div>
						<div class="verse">यतो वाचो निवर्तन्ते अप्राप्य मनसा सह ।।<br />आनन्दं ब्रह्मणो विद्वान्न विभेतीति शास्रगीः ।। ६३३ ।। </div>
						<div class="verse">न वा निन्दति निःशेषद्वैलहुतेविनाशतः ।।<br />ऐकात्म्यदर्शनाद्विद्वान्यत्र त्वस्येतिशास्रतः ।। ६३४ ।। </div>
						<div class="verse">निःशेषविक्रियाहेतुकालातिक्रमहेतुतः ।।<br />जन्मादिविक्रियाषट्कसंगतिस्तस्य नेष्यते ।। ६३५ ।।</div>
						<div class="verse">अर्वाग्यस्मादयं कालो विकुर्वञ्जनिमज्जगत् ।।<br />संवत्सरः स्वावयवैरहोभिः परिवर्तते ।।<br />ज्योतिषामपि तज्ज्योतिरायुर्देवा उपासते ।। ६३६ ।। </div>
						<div class="verse">कौटस्थ्यादमृतं ज्योतिर्मृत्युभूम्यतिलङ्घनात् ।। <br />कालस्य जरणादात्मा श्रुतौ कालंजरो मतः ।। ६३७ ।। </div>
						<div class="verse">भावाभावात्मकस्यास्य कार्यकारणवस्तुनः ।।<br />परमात्मा स्वतः सिद्धेरायुरस्य परार्थतः ।। ६३८ ।। </div>
						<div class="verse">गन्धर्वाः पितरो देवा रक्षोभिश्च सहासुराः ।।<br />यस्मिन्पञ्चजनाः पञ्च वियदन्ताः प्रतिष्ठिताः ।। ६३९ ।। </div>
						<div class="verse">पञ्च प्राणादयो वा स्युरन्नन्तास्तच्छ्रुतत्वतः ।।<br />अन्नाभावे विवक्ष्यन्ते काण्वानां ज्योतिषा सह ।।<br />तमेव कारणात्मानं विद्वान्मन्येऽमृतोऽमृतम् ।। ६४० ।। </div>
						<div class="verse">कार्यकारणयोस्तत्त्वं यस्मादात्मैव निर्द्वयः ।।<br />मन्य आत्मानमेवातः कार्यकारणवज्जगत् ।। ६४१ ।। </div>
						<div class="verse">प्रध्वस्तभेदहेतुत्वात्कारणादेरसंभवात् ।।<br />अमृतोऽमृतमित्याह स्वयं विद्वानिति श्रुतिः ।। ६४२ ।। </div>
						<div class="verse">यतः प्राणआदिभावोऽयं प्राणादीनां तमेव ये ।।<br />निचिक्युस्ते विदुः साक्षादग्र्यं ब्रह्म सनातनम् ।। ६४३ ।। </div>
						<div class="verse">निरपेक्षात्मनैवेह सर्वस्याऽऽत्मवतो यतः ।।<br />प्राणादेरात्मवत्ता स्यात्प्राणस्य प्राणमित्यतः ।। ६४४ ।। </div>
						<div class="verse">अनात्मा हि स्वतोऽसिध्यन्स्वतःसिद्धमपेक्षते ।।<br />आत्मनस्तु स्वतः सिद्धेर्नापेक्षाऽनात्मसंश्रयात् ।। ६४५ ।। </div>
						<div class="verse">अन्यतः संगातिः सेवमविचारितसिद्धिका ।।<br />अविद्योत्सङ्गसंस्थैव तत्त्वज्ञानाद्विनश्यति ।। ६४६ ।। </div>
						<div class="verse">अकार्याकारणात्मैव कार्यकारणवस्तुनः ।।<br />तत्त्वमुक्तं पृथिव्यादेर्नभोन्तस्याक्षरं परम् ।। ६४७ ।। </div>
						<div class="verse">तस्यास्य दर्शनोपायः कः स्यादित्यभिचोदिते ।।<br />मनसैवेत्यतः प्राह श्रुतिर्ब्रह्मावबोधने ।। ६४८ ।। </div>
						<div class="verse">अवदध्रे यतश्चेयं मसैवेति च श्रुतिः ।।<br />मनोतिरेकतोऽपेक्षा नैवातः साधनान्तरे ।। ६४९ ।। </div>
						<div class="verse">आत्मानात्मपदार्थेषु विज्ञानोत्पत्तिसाधनम् ।।<br />मनः साधारणं दृष्टं सर्वज्ञानैकहेतुतः।। ६५० ।। </div>
						<div class="verse">प्रत्यक्चिदाकृतिस्तत्र सर्वदा धर्मधर्मिणोः ।।<br />हेत्वन्तरानपेक्षत्वादात्मत्वात्संनिधेः सदा ।। ६५१ ।। </div>
						<div class="verse">आत्माकृतिरतो नित्या तद्धेतोः संभवात्सदा ।।<br />अज्ञानादेश्च चिद्रूपं तद्याथात्म्यान्न वार्यते ।। ६५२ ।। </div>
						<div class="verse">धर्माधर्माद्यपेक्षत्वादन्यत्वाच्चान्यवस्तुनः ।।<br />शब्दाद्याकारता तस्मात्कादाचित्की धियो भवेत् ।। ६५३ ।। </div>
						<div class="verse">यद्यपीमौ जगत्यस्मिन्नात्मज्ञानपुरःसरौ ।।<br />शब्दाद्यनात्मविज्ञानभावाभावौ स्वभावतः ।। ६५४ ।। </div>
						<div class="verse">तथाऽप्नुभवादेव प्रत्यक्तत्त्वानभिज्ञता ।।<br />अनात्मबोधवत्सिद्धाऽविद्याऽतः प्रत्यगात्मनि ।। ६५५ ।। </div>
						<div class="verse">उत्पन्नस्यापि चोत्पत्तिः कूपाकाशादिवत्ततः ।। <br />प्रत्यग्याथात्म्यबोधस्य व्युत्पत्तेर्गुरुशास्रतः ।। ६५६ ।। </div>
						<div class="verse">प्रसादादनु शास्रादेर्मनसैवेत्यतः श्रुतिः ।।<br />द्रष्टव्यमात्मनस्तत्त्वमित्याहास्मद्धितैषिणी ।। ६५७ ।। </div>
						<div class="verse">दृश्यं चेन्मनसैवैतद्द्रष्टृत्वादिप्रभेदतः ।।<br />पुनः प्रसक्तं नानात्वं मैवं यस्मान्निषिध्यते ।। ६५८ ।। </div>
						<div class="verse">नेह प्रमाणतो मेयं यस्मान्नानाऽस्ति किंचन ।।<br />अज्ञातं यदि वा ज्ञातं वस्तु नानात्वभाङ्न हि ।। ६५९ ।। </div>
						<div class="verse">नानात्वबुद्धये नालममितोऽर्थो यतस्ततः ।।<br />अज्ञातः संशयज्ञातो मिथ्याज्ञातो न भित्तये ।। ६६० ।। </div>
						<div class="verse">सम्यग्ज्ञातोऽपि नैवार्थो द्वैतबोधकृदिष्यते ।।<br />द्वैतकारणबाधेन सम्यग्ज्ञातत्वसिद्धितः ।। ६६१ ।। </div>
						<div class="verse">मेयव्याप्तिश्च मानानां नान्यव्यावृत्तिवर्त्मना ।।<br />व्यावर्त्येष्वपि तत्सक्तेर्न चापि लभतेऽवधिम्  ।। ६६२ ।। </div>
						<div class="verse">मेयेनैव समाप्तत्वात्ततोऽन्या व्यापृतिर्न च ।।<br />नातो वत्स्वन्तरव्याप्तिं व्यावृत्तिं वाऽश्नुते प्रमा ।। ६६३ ।। </div>
						<div class="verse">व्यावृत्तेश्चाप्यवस्तुत्वान्न सद्वस्तूपलम्भनैः ।।<br />प्रमाणैरपि संबन्धः प्रत्यक्षप्रमुखैः कचित् ।। ६६४ ।। </div>
						<div class="verse">अभावमात्रबोधित्वान्नाभावादपि भेदधीः ।।<br />भावाभावावभावेन प्रत्यक्षेणेव नेक्षते ।। ६६५ ।। </div>
						<div class="verse">योऽपि प्रत्यक्षतोऽभावं वादी कश्चित्समीक्षते ।।<br />तावन्मात्रावसायित्वाद्द्वैतं नासावपीक्षते ।। ६६६ ।। </div>
						<div class="verse">प्रत्यक्षस्यानुवृत्तिं च व्यावृत्तिं तद्भिदां च सः ।।<br />प्रत्यक्षेणैव सं पश्येत्कथमित्यभिधीयताम् ।। ६६७ ।। </div>
						<div class="verse">यतो मानं न हीहास्ति नानात्वप्रतिपत्तये ।।<br />खकार्ष्ण्यवदतस्तत्स्यादविचारितसिद्धिकम् ।। ६६८ ।। </div>
						<div class="verse">अज्ञातवस्तुहेत्वेव यस्मान्नाना ततोऽवदत् ।।<br />मृत्योः स मृत्युमाप्नोति योऽत्र नानेव पश्यति ।। ६६९ ।। </div>
						<div class="verse">मृत्युर्हिरण्यगर्भः स्यात्स्वकार्यप्रलयत्वतः ।।<br />तस्यापि मृत्युर्विज्ञेयो यत आविरभूदसौ ।। ६७० ।। </div>
						<div class="verse">मिथ्यादर्शनदोषित्वान्मिथ्यादर्शनकारणम् ।।<br />मृत्योर्मृत्युमसावेति यो नानेवेह वीक्षते ।। ६७१ ।। </div>
						<div class="verse">पूर्वं ज्ञानसमुत्पत्तेर्नानैवेति ह्यभून्मतिः ।।<br />ज्ञानोत्पत्तौ तु तद्ब्राधान्नानेवेति प्रयुज्यते ।। ६७२ ।। </div>
						<div class="verse">वस्तुवृत्तं यतोऽद्वैतं नानात्वं मोहहेतुजम् ।।<br />एकधैवात आत्माऽयं द्रष्टव्यः श्रुतिवर्त्मगैः ।। ६७३ ।। </div>
						<div class="verse">एकेनैव प्रकारेण भास्वच्चिन्मात्ररूपिणा ।।<br />शास्रैकमानतो ब्रह्म द्रष्टव्यं प्रत्यगात्मना ।। ६७४ ।। </div>
						<div class="verse">समस्तव्यस्ततादृष्टिरेकधैवेतिवाक्यतः ।।<br />मिथ्येति गम्यते श्रौतान्मृत्योरिति च निन्दनात् ।। ६७५ ।। </div>
						<div class="verse">एतदप्रमयं ब्रह्म मृत्युहेतोर्निषेधनात् ।।<br />मृत्युर्वै तम इत्युक्तं तच्च बोधान्निराकृतम् ।। ६७६ ।। </div>
						<div class="verse">एकधैव यतस्तत्त्वं सर्वस्य जगतस्ततः ।।<br />क्रियाकारकसंभेदधीर्मृषेत्यवधार्यताम् ।। ६७७ ।। </div>
						<div class="verse">यत्र हि द्वैतमित्येवं यत्र त्वस्येति च श्रुतिः ।।<br />नानात्वदृष्टेर्मिथ्यात्वं स्वयमेवावदत्पुरा ।। ६७८ ।। </div>
						<div class="verse">एकधा चेत्परं ब्रह्म द्रष्टव्यं कथमुच्यते ।।<br />द्रष्ट्रादिभेदसद्भावे द्रष्टव्यत्वप्रसिद्धितः ।। ६७९ ।। </div>
						<div class="verse">अप्रमेयं कथं वस्तु प्रमाऩेन प्रमीयते ।।<br />मीयते चेत्प्रमाणेन नाप्रमेयं तदिष्यते ।। ६८० ।। </div>
						<div class="verse">नैष दोषः पुरोक्तत्वात्परिहारस्य चाञ्जसा ।।<br />भूयोऽपि परिहारोक्तौ भवेत्पिष्टस्य पेषणम् ।। ६८१ ।। </div>
						<div class="verse">प्रमात्रादेरुपादानमैकात्म्यप्रतिबन्धकम् ।।<br />यतोऽतस्तत्प्रबोधेऽस्मिन्न प्रमात्राद्यपेक्षते ।। ६८२ ।। </div>
						<div class="verse">मेयस्य मानसंबन्धे प्रमेय इति गीरियम् ।।<br />प्रमाफलं त्वप्रमेयं यतो नातो विरुद्धता ।। ६८३ ।। </div>
						<div class="verse">अज्ञातवस्तुना योगो मानस्येह यतस्ततः ।।<br />ज्ञातस्य चाप्रमेयत्वान्नापेक्षा मानसंगतौ ।। ६८४ ।। </div>
						<div class="verse">फलात्मनैव तन्मानं न तु मात्रादिरुपतः ।।<br />अभिव्यनक्ति नो ज्ञातं नातोऽस्य स्यात्प्रमेयता ।। ६८५ ।। </div>
						<div class="verse">तरावेव च्छिदा यद्वद्द्वैधीभावे तु नेष्यते ।।<br />प्रमेयत्वं तथाऽज्ञाते न तु ज्ञाते फलात्मता ।। ६८६ ।। </div>
						<div class="verse">आमगोऽपीममात्मानं तत्तमोध्वस्तिवर्त्मना ।।<br />अवबोधयतीत्येवं भण्यते दृष्टितत्त्वतः ।। ६८७ ।। </div>
						<div class="verse">स्वतःसिद्धाद्यतः सिद्धिरज्ञातादपि चाऽऽत्मनः।।<br />सिद्ध्यसिद्ध्योः प्रमात्रादेस्तत्सिद्धौ किमपेक्षते ।। ६८८ ।। </div>
						<div class="verse">ज्ञानव्याप्तिर्हि शब्दादौ स्यादेकप्रकृतित्वतः ।।<br />अकार्यकारणे व्याप्तिः कथं स्यात्प्रत्यगात्मनि ।। ६८९ ।। </div>
						<div class="verse">शब्दप्रवृत्तिहेतूनां प्रत्यगात्मन्यसंभवात् ।।<br />नाभिधानाभिधेयत्वसंगत्याऽतः प्रबोध्यते ।। ६९० ।। </div>
						<div class="verse">प्रत्यगज्ञानहेतूत्थो यत्रानात्मा प्रसिध्यति ।।<br />ज्ञातृज्ञेयप्रभेदः स्यात्तत्र प्रत्यगनात्मनोः ।। ६९१ ।। </div>
						<div class="verse">यत्र त्वात्मैव मेयः स्यात्तत्र मेयातिरेकतः ।।<br />कः प्रमाता प्रमाणं वा यमेवेति तथा श्रुतिः ।। ६९२ ।। </div>
						<div class="verse">मानापेक्ष्येव यो भावः स एवामानतो न सन् ।।<br />मानानपेक्षसिद्धिस्तु कस्मान्मानमपेक्षते ।। ६९३ ।। </div>
						<div class="verse">मातृमानप्रमेयाणां प्रत्यक्त्वादात्मवस्तुनः ।।<br />नातः प्रमेयता तस्य स्वतश्चावगमात्मनः ।। ६९४ ।। </div>
						<div class="verse">प्रमातत्फलयोर्भित्तेर्नेह चोद्यस्य संभवः ।।<br />क्रिययोर्हि प्रभेदे तत्किं पूर्वमिति चोद्यते ।। ६९५ ।। </div>
						<div class="verse">अपीतकरणग्रामः पुमान्यद्वत्सुषुप्तगः ।।<br />शब्दान्निद्रामपास्याथ यथावस्त्ववबोध्यते ।। ६९६ ।। </div>
						<div class="verse">अगृहीत्वैव संबन्धमभिधानाभिधेययोः ।।<br />हित्वा निद्रां प्रबुध्यन्ते यथेहपि तथाऽऽत्मनि ।। ६९७ ।।</div>
						<div class="verse">शब्दशक्तेरचिन्त्यत्वादात्मत्वाद्बोधरूपिणः ।।<br />तत्साक्ष्यत्वाच्च निदाया विद्मस्तं मोहहानतः ।। ६९८ ।। </div>
						<div class="verse">धर्माधर्मौ रजो ज्ञेयं रजोवत्तन्मलत्वतः ।।<br />तदकर्तृत्वतो ब्रह्म विरजोऽकारणत्वतः ।। ६९९ ।। </div>
						<div class="verse">असम्यग्ज्ञानयाथात्म्यो जनिमत्प्रकृतित्वतः ।।<br />आत्मैवाऽऽकाशशब्देन श्रुत्येह प्रतिपाद्यते ।। ७०० ।। </div>
						<div class="verse">जनिमत्कारणादात्मा योऽस्थूलादिविशेषणः ।।<br />आकाशात्स परो ज्ञेयस्तस्यापूर्वादिरूपतः ।। ७०१ ।। </div>
						<div class="verse">यस्मादेवमतोऽजोऽसावकार्याकारणत्वतः ।।<br />अजत्वादेव निःशेषविकाराणामपाक्रिया ।। ७०२ ।। </div>
						<div class="verse">अव्यावृत्ताननुगतेर्महानात्मेति भण्यते ।।<br />कौटस्थ्याच्च ध्रुवो ज्ञेयो विकारोच्छित्त्यसंभवात् ।। ७०३ ।। </div>
						<div class="verse">प्रत्यक्तया श्रुतेर्वाक्यात्तमेवोक्तविशेषणम् ।। <br />अन्वयव्यतिरेकाभ्यां विज्ञायाऽऽत्मानमादितः ।। ७०४ ।। </div>
						<div class="verse">बुभुत्सोच्छेदिनीं प्रज्ञां सर्वाज्ञाननिरासतः ।।<br />सर्वज्ञेयसमाप्तेश्च कुर्याद्वाक्यार्थबोधतः ।। ७०५ ।। </div>
						<div class="verse">इह व्याचक्षते केचिदुक्ताद्व्याख्यानतोऽन्यथआ ।।<br />कृतायाः करणं कीदृक्प्रज्ञाया इति चोदिते ।। ७०६ ।। </div>
						<div class="verse">उच्यते वचसा बुद्धौ वस्तुमात्रं समर्प्यते ।।<br />विज्ञातस्य सतत्त्वस्य तादात्म्यप्रतिपादनम् ।। ७०७ ।। </div>
						<div class="verse">भावनाज्ञानसंतानैः प्रज्ञाकरणमुच्यते ।। <br />अस्मिन्काले तु सा प्रज्ञा निष्ठां नीता कृता भवेत् ।। ७०८ ।। </div>
						<div class="verse">इत्येतदुररीकृत्य विज्ञायेत्युक्तमादरात् ।।<br />प्रमाणवृत्तमुक्त्वैतन्मनसैवेतिवाक्यतः ।। ७०९ ।। </div>
						<div class="verse">मात्राद्यप्रविभक्तं सदद्वैतं ब्रह्म शाश्वतम् ।।<br />द्रष्टव्यं तत्कथं साक्षान्मातृमानाद्यसंभवात् ।। ७१० ।। </div>
						<div class="verse">द्रष्टव्यं मनसैवैतन्नान्या गतिरिहेष्यते ।।<br />कथं तदिति चेदत्र मानव्यापार उच्यते ।। ७११ ।। </div>
						<div class="verse">तत्त्वमस्यादिवाक्योक्तौ शब्दमात्रावलोकनम् ।।<br />श्रोत्रेण क्रियते तस्य शब्दस्याऽऽलोचितस्य तु ।। ७१२ ।। </div>
						<div class="verse">स्वरवर्णपदोकत्याऽऽनुपूर्वी या प्रविभागभाक् ।।<br />प्रविभक्तक्रमवती मनसा तस्य कल्प्यते ।। ७१३ ।। </div>
						<div class="verse">स्वेनार्थेनाभिसंबन्धः सिद्धशब्दस्य यः सदा ।।<br />दृश्यते मनसैवासौ नातोऽन्येनेह केनचित् ।। ७१४ ।। </div>
						<div class="verse">तत्रार्थप्रत्ययो योऽसौ प्रमातुर्मानसो भवेत् .।<br />अविशिष्टः स बाह्येन मेयेनार्थेन संगतेः ।। ७१५ ।। </div>
						<div class="verse">प्रत्ययश्च यथारूपो मानसोऽस्योपजायते ।।<br />प्राज्ञ आत्माऽपि तादात्म्यात्तन्मयत्वं निगच्छति ।। ७१६ ।। </div>
						<div class="verse">मनोबुद्ध्योरभेदेन व्यवहारश्रुताविह ।।<br />तत्रैवं सति योप्यस्य देवताविषयो भवेत् ।। ७१७ ।। </div>
						<div class="verse">यथा श्रुतौ मनस्येव प्रत्ययः सोऽवतिष्ठते ।। <br />तन्मयत्वं तथैवैतिक्रमेणैव स मानवः ।। ७१८ ।। </div>
						<div class="verse">द्वैतैकत्वं श्रुताच्छब्दात्पश्यतीह यदा ह्यसौ ।।<br />हैरण्यगर्भमात्मेति बौद्धं ज्ञानं तदा भवेत् ।। ७१९ ।। </div>
						<div class="verse">स खलूत्पन्नविज्ञानस्तन्मयः संस्तथा व्रजेत् ।।<br />तस्मिन्नेव स विज्ञान आत्मरूपे स्थितो भवेत् ।। ७२० ।। </div>
						<div class="verse">बौद्धेऽथ स यदा तत्त्वं परं समनुपश्यति ।।<br />तदा विविच्य रूपाणि क्रमशो यो धियः शुभम् ।।<br />वीक्षते केवलं शुद्धं तत्त्वं ब्रह्म सनातनम् ।। ७२१ ।। </div>
						<div class="verse">तन्मनोऽथ परे तत्त्वे लब्धलक्ष्यं स्व आत्मनि ।।<br />रूपाणि विलिखत्साक्षान्निर्वाणं संप्रलीयते ।। ७२२ ।। </div>
						<div class="verse">परं तत्त्वं प्रदृश्यैवं मनस्यद्वैततां गतेः ।।<br />विज्ञानं केवलं शुद्धं स्वात्मन्येवावतिष्ठते ।। ७२३ ।। </div>
						<div class="verse">दाह्यं दग्ध्वा यथा वह्निर्दाह्यनाशमनु स्वयम् ।।<br />नश्यतीदं मनस्तद्वद्दूैतमद्वैतरूपताम् ।।<br />आपाद्य विषयं सम्यकस्वयमेव प्रलीयते ।। ७२४ ।। </div>
						<div class="verse">मनस्यस्मिन्निलीने तु यत्सुखं स्वात्मसाक्षिकम् ।।<br />योगावस्थां परामेतामाहुर्योगाविदो जनाः ।। ७२५ ।। </div>
						<div class="verse">भूमौ यथाऽऽहितं लोहं भूमित्वमुपगच्छति ।।<br />मनोऽक्षरे धृतं तद्वदभरत्वं निगच्छति ।। ७२६ ।। </div>
						<div class="verse">एतच्च दृष्टं लोकेऽपि यैर्भावैः संप्रयुज्यते ।।<br />मनस्तन्मयतामेति तद्भावेनानुरञ्जितम् ।। ७२७ ।। </div>
						<div class="verse">एवमस्मिन्परे तत्त्वे भाव्यमाने मुमुक्षुणा ।।<br />तद्भावमचिरेणैति स्थैर्यं चात्रैव गच्छति ।। ७२८ ।। </div>
						<div class="verse">मनोविनाशमन्वेष विज्ञानात्मा विलीयते ।।<br />यथा संकल्पितश्चार्थ उभयोर्ज्ञानयोगयोः ।। ७२९ ।। </div>
						<div class="verse">एतदेवमभिप्रेत्य तदुक्तं नेह किंचन ।।<br />नानाऽस्तीत्येवमेकत्वमस्मिञ्शास्रेऽभिधीयते ।। ७३० ।। </div>
						<div class="verse">मुक्तिप्रवेशोपायोऽयं यथोक्तेनेह वर्त्मना ।।<br />उक्तो मनस एकस्मिन्प्रत्ययो मानसो यतः ।। ७३१ ।। </div>
						<div class="verse">एकत्वधीव्यवस्थाऽपि मानस्येवेति गम्यताम् ।। <br />वृत्तिः सा त्वपरिक्षीणा मनोवृत्तिरियं भवेत् ।।<br />तावद्यावदमी सर्वे विशेषाः स्युः क्षयं गताः ।। ७३२ ।। </div>
						<div class="verse">स्वात्मन्येवाथ संशुद्धं ज्ञानमद्वैतरूपकम् ।।<br />अवस्थितं भवेत्साक्षादेवं कृत्वेदमुच्यते ।। ७३३ ।। </div>
						<div class="verse">मनसाऽनुप्रविश्येदं क्रमेणैकात्म्यमुत्तमम् ।।<br />यत्नादप्रमयं तत्त्वं द्रष्टव्यं तद्विपश्चिता ।। ७३४ ।। </div>
						<div class="verse">कौटस्थ्याद् ध्रुवमक्षय्यं प्रत्यगात्मन्यवस्थितम् ।। ७३५ ।। <br />विरजः शुद्ध इत्यर्थ आकाशात्परतः स्थितः ।।<br />अजो न जायते यस्मान्महान्सर्वमहत्तरः ।। ७३६ ।। </div>
						<div class="verse">कमेवंविधमात्मानं ज्ञात्वा कुर्यान्मतिं दृढाम् ।।<br />भावनाज्ञानसंतानसंरूढामविचालिनीम् ।। ७३७ ।। </div>
						<div class="verse">द्वैताभिधायकाञ्शब्दान्ध्यानकाले न चिन्तयेत् ।।<br />वाचं ते ग्लापयन्त्येतां येयमेकत्ववाचिनी ।। ७३८ ।। </div>
						<div class="verse">ग्लानौ तस्यास्तदर्थेऽस्य मनोऽस्मिन्नाधिवर्तते ।। ७३९ ।।<br />तस्मान्न चिन्तयेदेतान्किंतु यैकत्ववाचिनी ।।<br />वाक्पूर्वं चिन्तयित्वा तां तदर्थे धारयेन्मनः ।। ७४० ।। </div>
						<div class="verse">श्रीमद्भर्तृप्रपञ्चस्य श्लोकव्याख्येयमीरिता ।। ७४१ ।। <br />मनसैवेत्युपक्रम्य सा त्विदानीं विचार्यते ।।<br />न्याय्याऽन्याय्येति वा यत्नाद्युक्तिभिः प्रविभागशः ।। ७४२ ।। </div>
						<div class="verse">मनसैवैनुद्रष्टव्यमिति यद्भवतेरितम् ।।<br />सत्यमेतन्मनो मुक्त्वा न तस्यास्त्यन्यतो गतिः ।। ७४३ ।। </div>
						<div class="verse">तत्त्वस्माभिर्यथाऽभाणि मनसैवेति दर्शनम् ।।<br />मनसा शक्यते द्रष्टुं तत्तथैव प्रमान्वयात् ।। ७४४ ।। </div>
						<div class="verse">प्रमाणव्यापृतिर्याऽपि भवतेहोपवर्णिता ।।<br />साऽपि कामं भवत्वेव न दोषस्तत्र भण्यते ।। ७४५ ।।</div>
						<div class="verse">शब्दप्रधानं विज्ञानं प्रमातृव्यापृतौ पुरा ।।<br />जायतेऽनन्तरं शब्दः स्वव्यापारक्रमादथ ।।<br />ज्ञानप्रधानतामेति स्वार्थसंकेतवर्त्मना ।। ७४६ ।। </div>
						<div class="verse">वर्णस्वरादिक्रमवद्वाक्यरूपानुरञ्जितम् ।।<br />अज्ञानतार्थाधिगतौ तु ज्ञानं मानमितीर्यते ।। ७४७ ।। </div>
						<div class="verse">शब्दाभिन्नं पुरा ज्ञानं शब्दरूपानुरञ्जितम् ।। ७४८ ।। <br />स्वप्रमेये प्रमाणं तदिति यद्वदिहोदितम् ।।<br />प्रमेयेऽपि तथैवैतत्पूर्वं मेयप्रधानकम् ।। ७४९ ।। </div>
						<div class="verse">मेयव्यापारतः पश्चात्प्राप्तज्ञानानुरञ्चनात् ।।<br />गुणत्वं व्रजति ज्ञामे प्रमेयोऽर्थः प्रमातरि ।। ७५० ।। </div>
						<div class="verse">अमितार्थानुगं ज्ञानं प्रमेयार्थानुरञ्जितम् ।।<br />पूर्वोक्तेन प्रमाणेन संगतेर्मेय उच्यते ।। ७५१ ।। </div>
						<div class="verse">मेयमानाभिसंबन्धो यथेह प्रतिपादितः ।।<br />एवमेवैष विज्ञेयो मेयमानान्तरेष्वपि ।। ७५२ ।। </div>
						<div class="verse">मेयमानाभिसंबन्धान्मानमेयार्थसंकरात् ।। <br />नश्यद्विशेषणत्वं तन्मानं याति फलात्मनि ।। ७५३ ।। </div>
						<div class="verse">तावन्मात्रप्रधानत्वात्प्रमाणफलमुच्यते ।।<br />इत्येष मानव्यापारो यथावदनुवर्णितः ।। ७५४ ।। </div>
						<div class="verse">व्यापारः कर्तृतन्त्रः स्यात्तनुवाग्बुद्धिसाधनः ।।<br />पुंसस्तत्र स्वतन्त्रत्वाद्विद्याच्छास्रं प्रवर्तकम् ।। ७५५ ।। </div>
						<div class="verse">वस्तुतन्त्रं तु सद्यत्र विज्ञानं जायते बलात् ।।<br />तत्रापुरुषतन्त्रत्वान्न कश्चिद्विधिरिष्यते ।। ७५६ ।। </div>
						<div class="verse">व्यापारः कर्तृतन्त्रो हि तमेतमितिशास्रतः ।।<br />नित्यो ध्यानादिरूपो वा स स्याद् बुद्धिविशुद्धये ।। ७५७ ।। </div>
						<div class="verse">तमोरजोभ्यां मुक्ता धीर्यदा स्यादुक्तसाधनात् ।।<br />शमादिमान्यथातत्त्वमथाऽऽत्मानं समीक्षते ।। ७५८ ।। </div>
						<div class="verse">तस्मिन्दृष्टेऽथ सर्वस्य तावन्मात्रैकतत्त्वतः ।।<br />सर्वाज्ञानसमुच्छित्तेः सर्वज्ञानोदयस्तथा ।। ७५९ ।। </div>
						<div class="verse">निःशेषपुरुषार्थाप्तिः सर्वदःखौघनिह्नुतिः ।।<br />यतोऽत आत्मनि ज्ञाते कृतकृत्यत्वहेतुतः ।। ७६० ।। </div>
						<div class="verse">वाङ्भनःकायसाध्याया व्यापृतेः स्यादसंभवः ।।<br />फलावधित्वात्सर्वेषामुपायानां जगत्यपि ।। ७६१ ।। </div>
						<div class="verse">प्रमेयमयतां कामं प्रमातैव व्रजत्वयम् ।।<br />तस्यैव परिणामित्वात्प्रमेयेन च संगतेः ।। ७६२ ।। </div>
						<div class="verse">षड्भावविक्रियाभावादसङ्गाच्चाप्यनात्मना ।।<br />विज्ञानादिमयत्वं स्यान्न स्वतः प्रत्यगात्मनः ।। ७६३ ।। </div>
						<div class="verse">एवंभूतोऽपि चाज्ञातः कार्यकारणरूपताम् ।।<br />व्रजत्येष यथा रज्जुरज्ञाता सर्परूपताम् ।। ७६४ ।। </div>
						<div class="verse">मनआदेरशेषस्य प्रत्यगज्ञानहेतुतः ।।<br />हेतुध्वस्तौ भवेद्ध्वस्तिरकार्याकारणेऽक्षरे ।। ७६५ ।। </div>
						<div class="verse">तत्त्वबोधान्न नाशः स्याद्वतिरेकान्वयौ न च ।।<br />प्रत्यङ्भात्रैकयाथात्म्यादविद्यादेरिहाऽऽत्मनि ।। ७६६ ।। </div>
						<div class="verse">विनाशः क्रियते यत्र व्यतिरेकोऽथवाऽन्वयः ।। <br />कार्यकारणसंबन्धान्मुक्तिस्तत्र सुदुर्लभा ।। ७६७ ।। </div>
						<div class="verse">ध्यानादिसंस्कृतं चेतो यदि मुक्तौ प्रणश्यति ।।<br />सभावनं सहेत्वेवं ध्यानं सर्वमपार्थकम् ।। ७६८ ।। </div>
						<div class="verse">अथ मुक्तौ तदन्वेति कारणेन सहान्वियात् ।।<br />अज्ञाने सति संसारो वद केन निवार्यते ।। ७६९ ।। </div>
						<div class="verse">लोहादेः कारणं भूमिर्भूमिष्ठं भूमितामितम् ।।<br />विरोधिहेतुसंपर्काल्लोहाद्येति न वायुताम् ।। ७७० ।। </div>
						<div class="verse">स्वकारणस्थं नित्यं च कार्यं सर्वमिदं मतम् ।।<br />न चैति कारणत्वं तत्तस्मादुक्तमपेशलम् ।। ७७१ ।। </div>
						<div class="verse">कुलालाद्युत्थसंस्कारविनाशादेव तत्स्वयम् ।।<br />कार्यं कारणतामेति न तु तत्कारणास्थितेः ।। ७७२ ।। </div>
						<div class="verse">आरभ्यं यत्र कार्यं स्यात्तत्रैव व्यापृतिर्ध्रुवम् ।।<br />तमित्यस्याः श्रुतेर्ज्ञेया भावनाज्ञानकर्मणाम् ।। ७७३ ।। </div>
						<div class="verse">ब्रह्मैव सन्स्वतो यत्र ब्रह्माप्येति तमोहनुतेः ।।<br />नामीषां व्यापृतिस्तत्र ह्युत्पत्त्यादिविरोधतः ।। ७७४ ।। </div>
						<div class="verse">प्रत्यगज्ञानविध्वंसिज्ञानाभ्यासोऽपि नेष्यते ।।<br />सकृदात्मप्रसूत्यैव बोधस्याज्ञानहानतः ।। ७७५ ।। </div>
						<div class="verse">न ह्यावृत्तिव्यपेक्षं सन्मानं जगति किंचन ।।<br />स्वप्रमेये तमो हन्ति स्वसाध्ये साधनं यथा ।। ७७६ ।। </div>
						<div class="verse">भावनाजं फलं यत्स्याद्यच्च स्यात्कर्मणः फलम् ।।<br />न तत्स्थास्न्विति मन्तव्यं पण्यस्त्रीगमनं यथा ।। ७७७ ।। </div>
						<div class="verse">संसार्यस्मीति चेद्ध्वस्ता कोटिकल्पोपबृंहिता ।।<br />स्वल्पीयोभ्यासजा स्थास्न्वी भावनेत्यत्र का प्रमा ।। ७७८ ।। </div>
						<div class="verse">तस्मान्न साध्विदं सर्वं भावनासंचयार्थिभिः ।।<br />ध्यानादि यदुपन्यस्तं निःशेषानर्थमुक्तये ।। ७७९ ।। </div>
						<div class="verse">वाक्येनावेदितं कृत्स्नं यदि साक्षात्प्रबोध्यते ।।<br />वस्तु बुद्धौ वद ध्यानव्यापारात्किमपेक्षते ।। ७८० ।। </div>
						<div class="verse">निःशेषानर्थसंप्राप्तिकैवल्यानाप्तिकृत्तमः ।।<br />तत्तेज्ज्ञानादपध्वस्तं समाप्तं यच्चिकीर्षितम् ।। ७८१ ।। </div>
						<div class="verse">कृतं चिकीर्षितं सर्वं बुद्धं यच्च बुभुत्सितम् ।।<br />सम्यग्ज्ञानोदयात्सर्वं वर्जितं यज्जिहासितम् ।। ७८२ ।। </div>
						<div class="verse">तथेप्सितं च संप्राप्तमित्येवं कृतकृत्यता ।।<br />प्रत्यग्याथात्म्यसंमोहध्वंसमात्रात्प्रबोधतः ।। ७८३ ।। </div>
						<div class="verse">सपर्पितं चेच्छब्देन बुद्धौ वस्तु यथोदितम् ।।<br />प्रज्ञां कुर्वीतेति विधिः किमर्थ इति भण्यताम् ।। ७८४ ।। </div>
						<div class="verse">न चेत्समर्पितं साक्षाद्वस्तु श्रुत्या यथोदितम् ।। <br />अप्रामाण्यं श्रुतेः प्रापत्स्वार्थस्याप्रतिपादनात् ।। ७८५ ।। </div>
						<div class="verse">स्वप्रमेये प्रमाणं सत्प्रवृत्तं स्वात्मलाभतः ।।<br />अज्ञानाद्यनिरासेन नास्ति लोके प्रबोधकम् ।। ७८६ ।। </div>
						<div class="verse">अज्ञानमिथ्यासंशीतिव्यतिरेकेण नापरम् ।।<br />प्रत्यर्थि मेयविषये मानस्येहास्ति किंचन ।। ७८७ ।। </div>
						<div class="verse">अज्ञानादित्रयं बाध्यं मेययाथात्म्यसंश्रयात् ।।<br />मानं बाधकमेवात्र बाध्येन न हि हन्यते ।। ७८८ ।। </div>
						<div class="verse">बाध्यस्य बाधनादेव प्रमाणस्य प्रमाणता ।।<br />स्वमेयतत्त्वसंबन्धलब्धरूपस्य सर्वदा ।। ७८९ ।। </div>
						<div class="verse">नादग्ध्वाऽभ्याहितं दाह्यमग्रेरग्नित्वमिष्यते ।।<br />यथा बाध्यमबाधित्वा नैवं बाधकता मितेः ।। ७९० ।। </div>
						<div class="verse">न च प्रामाणिकं ज्ञानमुत्पत्त्यादौ नियुज्यते ।।<br />स्वमेयव्यक्तितस्तस्य न कार्यान्तरमिष्यते ।। ७९१ ।। </div>
						<div class="verse">न च मानान्तरैर्मेये मानस्येष्टा विरोधिता ।।<br />असाधारणमेयत्वान्मानानां चक्षुरादिवत् ।। ७९२ ।। </div>
						<div class="verse">मानान्तरैर्विरोधश्चेन्मानस्याभ्युपगम्यते ।।<br />तदुच्छित्तौ न हेतुः स्याद्विरोधस्य प्रमाश्रयात् ।। ७९३ ।। </div>
						<div class="verse">न च सामान्यतो ज्ञानं ल्यबन्तेनाभिधीयते ।।<br />प्रत्यग्वस्तु यतः सिद्धमसामान्यविशेषवत् ।। ७९४ ।। </div>
						<div class="verse">सामान्येनेक्षमाणस्य विशेषेण च वस्त्विदम् ।।<br />अपवादः पुरा तस्य न पश्यन्तीति वर्णितः ।। ७९५ ।। </div>
						<div class="verse">अन्ये तु पण्डितंमन्याः संप्रदायानुसारतः ।।<br />विज्ञायेति वचः श्रौतमिदं व्याचक्षतेऽन्यथा ।। ७९६ ।। </div>
						<div class="verse">तत्त्वमस्यादिवाक्योत्थविज्ञानेन यथोदितम् ।।<br />विज्ञाय वस्त्वसंसर्गि प्रज्ञां कुर्वीत यत्नतः ।। ७९७ ।। </div>
						<div class="verse">नन्वत्रापि कृतैवासौ ल्यबन्तेनाभिधीयते ।।<br />प्रज्ञाऽतः करणं तस्या भूयः कस्माद्विधीयते ।। ७९८ ।। </div>
						<div class="verse">मैवं पदार्थसंसर्गरूपस्यैवातथात्मके ।।<br />ऐकात्म्ये वाक्यहेतूत्थबोधस्योद्भूतिकारणात् ।। ७९९ ।। </div>
						<div class="verse">ब्रह्मासंसर्गि तद्यस्मादसामान्यविशेषवत् ।।<br />संसर्गरूपं वाक्योत्थं ज्ञानं नीलोत्पलादिवत् ।। ८०० ।। </div>
						<div class="verse">स्वभावतोऽखिलं वाक्यं संसर्गात्मकमेव हि ।।<br />परोक्षवृत्त्या च तथा वस्तु बोधयति स्वतः ।। ८०१ ।। </div>
						<div class="verse">स्वस्वभावं न चोल्लङ्घ्य स्वभावान्तरसंश्रयात् ।।<br />ब्रह्मासंसर्गि साक्षाच्च शब्दः शक्रोति बोधितुम् ।। ८०२ ।। </div>
						<div class="verse">अलब्धब्रह्मयाथात्म्यं ज्ञानं वाक्योद्भवं यतः ।।<br />तस्मात्प्रज्ञां प्रकुर्वीत साक्षाद्ब्रह्मैकगोचराम् ।। ८०३ ।। </div>
						<div class="verse">अपास्ताशेषसंसर्गं यया ब्रह्माधिगम्यते ।। ८०४ ।। <br />केनेति च व्यपेक्षायां विज्ञानेनेति गम्यते ।।<br />ल्यबन्तोक्तेन सांनिध्यान्न ततोऽन्यदपेक्ष्यते ।। ८०५ ।। </div>
						<div class="verse">योग्यं संनिहितं चेदं साकाङ्क्षं च समीक्ष्यते ।। <br />विज्ञानं यल्ल्यबन्तोक्तं तदेवात्र तु साधनम् ।। ८०६ ।। </div>
						<div class="verse">तस्माद्वाक्योत्थविज्ञानसाधनाभ्यासतोऽनिशम् ।।<br />प्रज्ञां कुर्यादसंसर्गिब्रह्मयाथात्म्यबोधिनीम् ।। ८०७ ।। </div>
						<div class="verse">अपेताशेषसंसर्गं तयैव ब्रह्म गम्यते ।।<br />यतोऽशेषतमोहन्त्री प्रज्ञा सैवात इष्यते ।। ८०८ ।। </div>
						<div class="verse">साक्षाद्दर्शनसिद्ध्यर्थमन्यत्रापि बिधीयते ।।<br />निदिध्यासनवाक्येन साधनं ध्यानलक्षणम् ।। ८०९ ।। </div>
						<div class="verse">इत्येवमादिवाक्यानि गम्भीरन्यायवेदिनः ।।<br />केचिद्व्याचक्षते यत्नादत्र प्रतिविधीयते ।। ८१० ।। </div>
						<div class="verse">मानान्तरापरिज्ञाते प्रमेयार्थे प्रमां स्फुटाम् ।।<br />मेयाज्ञातत्वबाधेन कुर्वन्मानमितीर्यते ।। ८११ ।। </div>
						<div class="verse">ब्रह्मानधिगतं चेदं वाक्यादन्यैः प्रमान्तरैः ।।<br />तद्यथा बोधयेद्वाक्यं तत्तथैवेति गृह्यताम् ।। ८१२ ।। </div>
						<div class="verse">प्रमाणादेव यत्प्राप्तं कथं तदतिशङ्क्यते ।।<br />ब्रह्म संसर्गरूपं वा यदि वाऽतोऽन्यथा श्रुतेः ।। ८१३ ।। </div>
						<div class="verse">प्रमाणतोऽपि संप्राप्तं यदि वस्त्वतिशङ्क्यते ।।<br />तदा शङ्कानिवृत्त्यर्थं मानादन्यत्किमिष्यताम् ।। ८१४ ।। </div>
						<div class="verse">न चापि स्वप्रमेयेऽस्ति मानानां बोधहेतुतः ।।<br />तारतम्यं यथा कार्ये कारकाणामसंभवात् ।। ८१५ ।। </div>
						<div class="verse">न च प्रमान्तरैः साक्षादज्ञाते ब्रह्मवस्तुनि ।।<br />अयथावस्त्विति ज्ञानं वक्तुं शक्यं विपश्चिता ।। ८१६ ।। </div>
						<div class="verse">अपि मानान्तराज्ज्ञाते तद्विरुद्धस्वभावके ।।<br />न चैवं युज्यते वक्तुं द्वयोरपि मितित्वतः ।। ८१७ ।। </div>
						<div class="verse">प्रमान्तरेण चेज्ज्ञातं ब्रह्मासंसर्गरूपकम् ।।<br />कृतत्वात्तर्हि प्रज्ञाया निष्फलोऽयं पुनर्विधिः ।। ८१८ ।। </div>
						<div class="verse">प्रज्ञायाश्च समाप्तत्वादविद्याया निराकृतेः ।।<br />पुरुषार्थस्य चाऽऽप्तत्वात्किमर्थं विधिशासनम् ।। ८१९ ।। </div>
						<div class="verse">वाक्यमानोद्भवं ज्ञानमयथावस्त्वितीर्यते ।।<br />यथावस्त्वप्रमोत्थं च चित्रं सर्वज्ञचेष्टित्नम् ।। ८२० ।। </div>
						<div class="verse">न च मिथ्याधियोऽभ्यासात्सम्यग्ज्ञानसमुद्भवः ।।<br />तथा सत्यप्रयत्नेन मुक्तिः स्यात्सर्वदेहिनाम् ।। ८२१ ।। </div>
						<div class="verse">संसारमिथ्याविज्ञानमभ्यस्यन्त्येव सर्वदा ।।<br />प्राणिनो न च सम्यग्धीस्तेषां ब्रह्मण्मि जायते ।। ८२२ ।। </div>
						<div class="verse">सम्यग्ज्ञानप्रसूतेश्च विघातायैव जायते ।।<br />मिथ्याज्ञानाभ्यासहेतुः संस्कारो न तु जन्मने ।। ८२३ ।। </div>
						<div class="verse">तथाच प्राह भगवान्व्यासः सत्यवतीसुतः ।।<br />पूर्वमर्थान्तरे न्यस्ता कालान्तरगता मतिः ।। ८२४ ।। </div>
						<div class="verse">तेनान्यं सन्तमप्यर्थं द्वेषान्न प्रतिपद्यते ।।<br />परीक्ष्य यो न गृह्णाति गृह्णाति च विपर्ययात् ।। ८२५ ।। </div>
						<div class="verse">दृढपूर्वश्रुतत्वाच्च प्रमादाच्चापि लौकिकात् ।।<br />चतुर्भिः कारणैरेतैर्याथातथ्यं न विन्दति ।। ८२६ ।। </div>
						<div class="verse">नातो मिथ्याधियोऽभ्यासः सम्यग्ज्ञानस्य जन्मने ।। ८२७ ।। <br />अपि मिथ्याधियोऽभ्यासः सम्यग्ज्ञानस्य जन्मने ।।<br />स्यादेव चेच्छ्रुतेर्मात्वान्न मितेर्व्यञ्जकत्वतः ।। ८२८ ।। </div>
						<div class="verse">कार्योत्पत्तौ स्वतन्त्रत्वं कारणस्यैव निश्चितम् ।।<br />मानस्य व्यञ्जकत्वात्तु मेयतत्त्वानुरोधिता ।। ८२९ ।। </div>
						<div class="verse">अपि चाभ्यस्यमानस्य दार्ढ्यं दृष्टं जगत्यपि ।।<br />तदभ्यासवशादेवमत्राप्यध्यवसीयताम् ।। ८३० ।। </div>
						<div class="verse">भवद्व्याख्यात एवार्थो न चास्य वचसो ध्रुवम् ।।<br />व्याख्येयः सोऽपरेणापि राज्ञामाज्ञां विना क्वचित् ।। ८३१ ।। </div>
						<div class="verse">भवद्व्याख्यानतोऽस्माभिरुक्ता दोषपरंपरा ।।<br />सा यथा प्रसजेन्नेह व्याख्येयं तत्तथा वचः ।। ८३२ ।। </div>
						<div class="verse">सर्वमानाविरोधेन वाक्यार्थो गम्यते यथा ।।<br />गुणवृत्त्याऽन्यथा वा तद्व्याख्येयं सुविपश्चिता ।। ८३३ ।। </div>
						<div class="verse">वाक्यमाहात्म्यसंभूतं शाब्दं विज्ञानमुच्यते ।।<br />मेययाथात्म्यतो जाता प्रज्ञेतीहाभिधीयते ।। ८३४ ।। </div>
						<div class="verse">शाब्दविज्ञानमानेन प्रज्ञामैकात्म्यलक्षणाम् ।।<br />ब्रह्मास्मीति प्रकुर्वीत बुभुत्सोच्छेदिनीं दृढाम् ।। ८३५ ।। </div>
						<div class="verse">विज्ञायेति ल्यबन्तेन प्रमाणव्याप्तिरुच्यते ।। <br />मेयस्य तेन माव्याप्तिः प्रज्ञामित्यभिधीयते ।। ८३६ ।। </div>
						<div class="verse">प्रमाणव्यापृतेर्यस्मान्मेयस्य व्यापृतेस्तथा ।। <br />प्रज्ञाफलं जायतेऽथ यदपूर्वादिलक्षणम् ।। ८३७ ।। </div>
						<div class="verse">प्रमात्रादिविभागेन मानं मेयं समश्नुते ।।<br />मेयेनाऽऽप्तौ तु तद्ध्वास्तिर्मेययाथात्म्यमात्रतः ।। ८३८ ।। </div>
						<div class="verse">सकारणस्य मात्रादेः प्रत्यग्दृष्ट्यतिरेकतः ।।<br />तत्त्वं नान्यद्यतस्तस्मात्तन्मात्रेणैब तद्धतिः ।। ८३९ ।। </div>
						<div class="verse">निद्रान्धः सन्यथा स्वप्ने ह्यग्निव्याघ्रादिसंगतेः ।।<br />निद्रास्वप्नप्रहाणेन बोधमात्रार्थभाग्भवेत् ।। ८४० ।। </div>
						<div class="verse">प्रत्यगज्ञानसंभूतनानात्वोत्थप्रबोधतः ।।<br />प्रध्वंसादात्ममोहस्य तथैकात्म्यं समश्नुते ।। ८४१ ।। </div>
						<div class="verse">शास्राचार्यमतिर्वाऽत्र विज्ञायेत्यभिधीयते ।।<br />प्रज्ञेत्यादिकया वाचा ह्यात्मप्रत्यय उच्यते ।। ८४२ ।। </div>
						<div class="verse">शास्राचार्यव्यपेक्षत्बात्परतन्त्रैव तन्मतिः ।।<br />अनन्यापेक्षतो ज्ञेया प्रत्यग्बुद्धेः स्वतन्त्रता ।। ८४३ ।। </div>
						<div class="verse">आत्मप्रत्यय आत्मैको द्वितीयः पुनरात्मनः ।।<br />अनात्मप्रत्ययः सोऽहमुत्पत्त्यैवास्मि केवलः ।। ८४४ ।। </div>
						<div class="verse">यदि वोक्तात्मयाथात्म्यबोधेनैवाद्वयात्मिकाम् ।।<br />ब्रह्मप्रज्ञां प्रकुर्वीत विशेषणसमाश्रयात् ।। ८४५ ।। </div>
						<div class="verse">अव्यावृत्ताननुगतब्रह्मार्थोऽनात्मनोऽन्यतः ।।<br />लभ्यतेऽत्र यतस्तस्मात्तमेवेत्यभिधीयते ।। ८४६ ।। </div>
						<div class="verse">अव्यावृत्ताननुगतब्रह्मार्थान्नापि चान्यतः ।।<br />प्रत्यक्ता लभ्यते साक्षान्महानात्मेत्यतोऽत्र गीः ।। ८४७ ।। </div>
						<div class="verse">व्यावर्त्यार्थातिरेकेण नाऽऽत्मब्रह्मपदार्थयोः ।।<br />स्वरूपेऽस्ति भिदा काचिदमानित्वादिवस्तुवत् ।। ८४८ ।। </div>
						<div class="verse">विरुध्यतेऽक्रियारूपं मानित्वादिक्रियात्मकैः ।।<br />अमानित्वादिकं वस्तु यथेहापि तथेष्यताम् ।। ८४९ ।। </div>
						<div class="verse">प्रत्यग्वस्त्वद्वयमपि तदबोधोपघाततः ।।<br />स्रगिवाह्यादिरूपेण प्रथते भेदवन्मृषा ।। ८५० ।। </div>
						<div class="verse">तथैवाऽऽत्माऽपि तद्ब्रह्म तदविद्यैकहेतुतः ।।<br />परोक्षमिव तद्भाति तिमिरोद्भूतचन्द्रवत् ।। ८५१ ।। </div>
						<div class="verse">सद्वितीयपरोक्षत्वे यतोऽज्ञानैकहेतुके ।।<br />न वस्तु स्पृशतस्तस्मात्प्रमाणोत्थप्रबोधतः ।। ८५२ ।। </div>
						<div class="verse">यथावस्त्वभिसंबन्धान्निवर्तेते सहेतुके ।।<br />अकारकात्मबोधस्य जन्मनैव तमोह्नुतिः ।। ८५३ ।। </div>
						<div class="verse">नान्वयव्यतिरेकाभ्यां नाप्यभावेन तद्धतिः ।।<br />आत्मब्रह्मपदार्थैकरूपेणैव हनुतिर्यतः ।। ८५४ ।। </div>
						<div class="verse">नान्यदज्ञानतोऽस्तित्वं द्वितीयस्याऽऽत्मनो यथा ।।<br />निवृत्तिरप्यविद्याया नावगत्यात्मनोऽपरा ।। ८५५ ।। </div>
						<div class="verse">पदार्थप्रतिबोधो वा वाक्यार्थज्ञानजन्मने ।।<br />विज्ञायेत्युच्यते श्रुत्या पुंसस्तत्र स्वतन्त्रतः ।। ८५६ ।। </div>
						<div class="verse">अन्वयव्यतिरेकाभ्यां वाक्यनीडपदार्थयोः ।।<br />पुमानलं विवेकाय न तु वाक्यार्थवित्तये ।। ८५७ ।। </div>
						<div class="verse">नानुत्पन्ने विधिः पुंसोऽशक्यात्वाद्वस्तुतन्त्रतः ।।<br />उत्पन्नेऽपि कृतार्थत्वान्न स्याद्वाक्यार्थबोधने ।। ८५८ ।। </div>
						<div class="verse">अन्वयव्यतिरेकाभ्यां लौकिकत्वात्पदार्थयोः ।।<br />शक्तस्तद्विषयं ज्ञानं कर्तुं वाक्यार्थवित्तये ।। ८५९ ।। </div>
						<div class="verse">आत्मा द्रष्टव्य इत्यादावयमेव विधीयते ।।<br />पदार्थविषयः पुंसो व्यापारो योऽनुमात्मकः ।। ८६० ।। </div>
						<div class="verse">वाक्यार्थप्रतिबोधस्य पदार्थाज्ञानमेव तु ।।<br />अन्तरायो यतस्तस्मात्पदार्थज्ञानचोदना ।। ८६१ ।। </div>
						<div class="verse">ज्ञात्वाऽऽत्मानं तमेवेति तन्मोहोत्थादनात्मनः ।। ८६२ ।। <br />अनात्मार्थप्रधानोऽयं यावदात्मा समीक्ष्यते ।।<br />ब्रह्मास्मीति न तावद्धीर्जायते सान्तरायतः ।। ८६३ ।। </div>
						<div class="verse">अनात्मनो यदाऽऽत्मानं प्रत्यगज्ञानकल्पितात् ।।<br />विविनक्त्यनुमानेन तदा वाक्यार्थधीर्भवेत् ।। ८६४ ।। </div>
						<div class="verse">आत्मन्येव यदाऽऽत्मानं व्युत्थाप्यानात्मनो नरः ।।<br />विजानाति तदा सर्वमात्मैवेति प्रपश्यति ।। ८६५ ।। </div>
						<div class="verse">अथवा पुरुषार्थत्वात्प्रज्ञायाः करणं नृणाम् ।।<br />स्वतः प्राप्तमनूद्येह तमेवेति नियम्यते ।। ८६६ ।। </div>
						<div class="verse">प्रज्ञां कुर्वीत यदिह तत्तमेव यथोदितम् ।।<br />तां प्रकुर्वीत विज्ञाय स्वात्मानं न त्वनात्मनः ।। ८६७ ।। </div>
						<div class="verse">तत्त्वमात्मैव सर्वस्य कार्यकारणवस्तुनः ।।<br />यस्मादात्मनमेवातः प्रज्ञां विज्ञाय कुर्विति ।। ८६८ ।। </div>
						<div class="verse">तदन्यविषयज्ञाने न किंचिद्वेत्ति तत्त्वतः ।।<br />न च कृत्स्नतमोहानिः सर्वज्ञानोदयो न च ।। ८६९ ।। </div>
						<div class="verse">प्रत्यगात्मनि तु ज्ञाते श्रुत्युक्तेनैव वर्त्मना ।।<br />नानुत्पन्नं क्वचिज्ज्ञानं नेहाध्वस्तं तमोऽप्यतः ।। ८७० ।। </div>
						<div class="verse">विज्ञायेह तमेवातः प्रज्ञा कुर्वीत सद्द्वीजः ।।<br />अज्ञानादि तथा कृत्स्नमात्मनोऽन्यत्र वेदने ।।<br />सर्वमात्मानमेवेति श्रुतेरपि वचस्तथा ।। ८७१ ।। </div>
						<div class="verse">निष्कर्मिका वा प्रज्ञेह विहितेत्यथ भण्यते ।।<br />कर्म तस्यास्तमेवेति विज्ञायेत्यनुवादतः ।। ८७२ ।। </div>
						<div class="verse">प्रज्ञा वा परमात्मेह प्रज्ञानमितिवाक्यतः ।। <br />विज्ञायेह तमात्मानं प्रज्ञां कुर्वीत सद्द्विजः ।। ८७३ ।। </div>
						<div class="verse">इमं देहस्थमात्मानं विज्ञायोक्तेन वर्त्मना ।।<br />परां प्रज्ञां प्रकुर्वीतेत्येष शास्रस्य संग्रहः ।। ८७४ ।। </div>
						<div class="verse">तत्रैवं संभवत्यर्थे सर्वमानाविरोधिनि ।। <br />वाक्यार्थः कल्प्यते कस्माद्विरुद्धो यः प्रमान्तरैः ।। ८७५ ।। </div>
						<div class="verse">असंतोषादतोऽन्येऽत्र भूरिदोषप्रदर्शिनः ।।<br />व्याख्यानादन्यथा चक्रुर्व्याख्यां वेदार्थनिश्चिताः ।। ८७६ ।। </div>
						<div class="verse">विदान्तवाक्यजं ज्ञानं यथावस्त्वेव मोहनुत् ।।<br />प्रामाण्याद्वेदवचसस्तज्जं मिथ्या भवेत्कथम् ।। ८७७ ।। </div>
						<div class="verse">वाक्यश्रवणकाले तत्सर्वाज्ञानतमोपनुत् ।।<br />जायते यद्यपि ज्ञानं कृत्स्नैकात्म्यसमाश्रयम् ।। ८७८ ।। </div>
						<div class="verse">जन्मानन्तरमेवैतदनादितमसाऽखिलम् .।<br />तथाऽपि बाध्यते ज्ञानमविद्याकार्यदर्शनात् ।। ८७९ ।। </div>
						<div class="verse">अविद्याहेतुरागादीन्सम्यग्ज्ञानादनन्तरम् ।।<br />यतो वीक्षामहे तस्माज्ज्ञानस्याज्ञानबाधनम् ।। ८८० ।। </div>
						<div class="verse">नैसर्ग्यागन्तुकी चेति ह्यविद्या द्विविधा स्मृता ।।<br />आगन्तुकी स्याद्विषये नैसर्गिक्यात्मनीष्यते ।। ८८१ ।। </div>
						<div class="verse">तत्राऽऽगन्तु यदज्ञानं तत्सकृज्ज्ञानजन्मना ।।<br />अपैति नासि शबरो राजाऽसीत्युक्तितो यथा ।। ८८२ ।। </div>
						<div class="verse">नैसर्गिकी तु याऽविद्या सा सकृज्ज्ञानजन्मना ।।<br />ध्वस्ताऽपि पुनरेवैति तज्जरागादिदर्शनात् ।। ८८३ ।। </div>
						<div class="verse">यस्मादेवंस्वभावैषाऽविद्या नैसर्गिकी ततः ।।<br />विज्ञायापि परं तत्त्वं कुर्यात्प्रज्ञं पुनः पुनः ।। ८८४ ।। </div>
						<div class="verse">तावत्प्रज्ञां प्रकुर्वीत यावद्ध्वस्ता निरन्वया ।।<br />आत्माविद्या यथोक्तात्मविद्याभ्यासेन यत्नतः।। ८८५ ।। </div>
						<div class="verse">श्लोकांश्च गौडपादादेर्यथोक्तार्थस्य साक्षिणः ।।<br />अधीयतेऽत्र यत्नेन संप्रदायविदः स्वयम् ।। ८८६ ।। </div>
						<div class="verse">तत्त्वमाध्यात्मिकं दृष्ट्वा तत्त्वं दृष्ट्वा तु बाह्यतः ।। <br />तत्त्वीभूतस्तदारामस्तत्त्वादप्रच्युतो भवेत् ।। ८८७ ।। </div>
						<div class="verse">यदा न लीयते चित्तं न च विक्षिप्यते पुनः ।।<br />अनिङ्गनमनाभासं निष्पन्नं ब्रह्म तत्तदा ।। ८८८ ।। </div>
						<div class="verse">मन एव मनुष्याणां कारणं बन्धमोक्षयोः ।।<br />बन्धाय विषयासक्तं मुक्त्यै निर्विषयं यदा ।। ८८९ ।। </div>
						<div class="verse">तावदेव निरोद्धव्यं हृदि यावत्क्षयं गतम् ।।<br />इदं ज्ञानं च ध्यानं च शेषोन्यो ग्रन्थविस्तरः ।। ८९० ।। </div>
						<div class="verse">इति व्याचक्षते केचिद्विज्ञायेति वचः स्फुटम् ।।<br />महामीमांसका धीरा अत्र प्रतिविधीयते ।। ८९१ ।। </div>
						<div class="verse">यदाऽसाधारणाऽविद्या प्रत्यगात्मैकगोचरा ।।<br />अज्ञानाद्यात्मिका सिद्धा द्वैविध्यं स्यात्तदा कुतः ।। ८९२ ।। </div>
						<div class="verse">अज्ञात एव सर्वत्र मानानां मेय उच्यते ।।<br />आत्मैव ज्ञेय एष्टव्यो ध्रुवमैकात्म्यवादिना ।। ८९३ ।। </div>
						<div class="verse">अज्ञातोऽर्थोऽन्यतो यस्मान्नैवैकात्म्यात्प्रसिध्यति ।। ८९४ ।। <br />न चानधिगतत्वस्य प्रसिद्धिः स्यात्प्रमाणतः ।।<br />अतिशीतेरसद्भावान्न च बाधोऽस्य माश्रयात् ।। ८९५ ।। </div>
						<div class="verse">न चाप्यनात्मना सिद्धिरज्ञातस्येह वस्तुनः ।।<br />तस्याप्यविद्यारूपत्वाज्जडोऽनात्मेति हीष्यते ।। ८९६ ।। </div>
						<div class="verse">अतो मात्राद्यभावेऽपि योऽज्ञातत्वस्य सिद्धये ।।<br />अलमर्थः स एवात्र मेयोऽज्ञात इहेष्यते ।। ८९७ ।। </div>
						<div class="verse">बोधमात्रातिरेकेण नान्योऽर्थोऽज्ञानसिद्धिकृत् ।।<br />अज्ञानादित्रयं तस्मात्स्वतोबोधैकसंश्रयम् ।। ८९८ ।। </div>
						<div class="verse">संभाव्यते जगत्यस्मिन्बोधमात्रपुरःसरम् ।। ८९९ ।।<br />अज्ञायमानो मात्रादिर्न यस्मादनुभूयते ।।<br />अज्ञातचितिवत्तस्मादज्ञातोऽनुभवः स्मृतः ।। ९०० ।।</div>
						<div class="verse">आज्ञतायां यथा शुक्तौ रजताद्यर्थनिश्चितिः ।।<br />अनात्मनिश्चितिस्तद्वदज्ञातेऽनुभवात्मनि ।। ९०१ ।। </div>
						<div class="verse">ज्ञानात्पृथगसंसिद्धे रजतादेरमेयता ।।<br />शुक्तेरिव त्वविज्ञातज्ञातत्वस्य ततोऽन्यतः ।। ९०२ ।। </div>
						<div class="verse">यतो न लभते मेयं शुक्तौ रजतधीरतः ।।<br />न रूप्यधीः प्रमाणं स्यात्प्रमेयासंभवादिह ।। ९०३ ।। </div>
						<div class="verse">यथा न रजते मानं शुक्ताविपि तथैव सा ।।<br />तदप्रबोधताबाधात्तस्याश्चाशुक्तिकात्मनः ।। ९०४ ।। </div>
						<div class="verse">यथैवं सर्वमानानि प्रत्यङ्मानातिरेकतः ।।<br />अनात्ममेयभाञ्ज्येव विज्ञेयानीति निश्चितिः ।। ९०५ ।। </div>
						<div class="verse">प्रत्यक्संवित्त्वविज्ञाता तथैवेहानुभूयते ।।<br />अपि प्राङ्भानसंव्याप्तेर्यावद्य्वुत्पाद्यते  न ना ।। ९०६ ।। </div>
						<div class="verse">वास्तव्येव तु संसिद्धिरनुभूतेर्यतस्ततः ।।<br />नाज्ञातत्वस्य बाधः स्याच्छुक्तिकाबाधसिद्धिवत् ।। ९०७ ।। </div>
						<div class="verse">मानेनानभिसंबन्धान्नेयं षष्ठेन्द्रियार्थवत् ।।<br />अनुभूतेः सुषुप्त्यादेर्न चाप्यनुभवत्वतः ।।<br />निरपेक्षा प्रमाणाप्तौ मानाप्तकरबिल्ववत् ।। ९०८ ।। </div>
						<div class="verse">प्रमाणव्यापृतेः पूर्वमेवं मेयोऽत्र लभ्यते ।। ९०९ ।। <br />नैवं वेदान्तसिद्धान्तादन्यसिद्धान्तशासने ।।<br />मेयसिद्धिर्यतस्तस्मान्न मानं तत्र विद्यते ।। ९१० ।। </div>
						<div class="verse">इह त्वज्ञात आत्मैव मिथ्याज्ञातस्तथैव च ।।<br />तस्य प्रमाणसंबन्धात्सर्वाज्ञानप्रहाणतः ।। ९११ ।। </div>
						<div class="verse">तत्त्वमस्यादिवाक्येभ्यः सर्वज्ञानप्रसूतितः ।।<br />सर्वाज्ञानापनुत्तेश्च ज्ञेयकार्यसमाप्तितः ।। ९१२ ।। </div>
						<div class="verse">प्राप्यस्य सर्वस्यावाप्तेस्तथा हेयस्य हानतः ।।<br />सम्यग्धियः सकृत्सूतेः किं कार्यमवशिष्यते ।। ९१३ ।। </div>
						<div class="verse">अविद्या पूर्ववच्चेत्स्यात्सम्यग्ज्ञातेऽपि वस्तुनि ।।<br />भूयोऽपि सा मृतेरूर्ध्वं नेष्यतीत्यत्र का प्रमा ।। ९१४ ।। </div>
						<div class="verse">अविद्याविद्ययोर्यस्माद्वाध्यबाधकसंगतिम् ।।<br />मुक्त्वाऽन्यो नास्ति संबन्धो दाह्यदाहकयोरिव ।। ९१५ ।।</div>
						<div class="verse">बाध्याऽविद्या कथं विद्यां बाधिकां बाध्यते वद ।। <br />दाहकस्य न दाहोऽस्ति वह्नेर्दाह्येन वस्तुना ।। ९१६ ।। </div>
						<div class="verse">विद्यमानाऽप्यविद्येयं विद्यां चेेन्नावधीत्पुरा ।।<br />ध्वस्ता वाधिष्यतेऽविद्या विद्यामित्यत्र का प्रमा ।। ९१७ ।। </div>
						<div class="verse">अविद्यया चेद्विध्वस्ता विद्येयं कार्त्स्न्यतस्तदा ।।<br />मुषितात्मपरिज्ञानः प्रज्ञां कुर्यात्कथं जडः ।। ९१८ ।। </div>
						<div class="verse">किंच हेतुमतो जन्म सर्वत्र स्यात्पुनः पुनः ।।<br />सर्वहेतोस्त्वविद्याया ध्वस्तायाः स्यात्कुतो भवः ।। ९१९ ।। </div>
						<div class="verse">ब्रह्मणश्चेद्भवस्तस्या अनिर्मोक्षः प्रसज्यते ।।<br />स्थास्रुत्वाद्ब्रह्मणो नित्यं किरणानां रवेरिव ।। ९२० ।। </div>
						<div class="verse">अनादेर्नाप्यनुच्छित्तिः सर्वत्रोच्छित्तिदर्शनात् ।।<br />अनाद्यज्ञातमेयेषु ह्यज्ञानस्य प्रहाणतः ।। ९२१ ।। </div>
						<div class="verse">अनाद्यज्ञानवन्मेयमूरीकृत्येह सर्वतः ।।<br />उच्छिन्दन्ति प्रमाणानि ह्यज्ञातत्वं प्रमेयगम् ।। ९२२ ।। </div>
						<div class="verse">न च कारणसंसर्गो नाशोऽज्ञानस्य भण्यते ।।<br />उरगादेः स्रजीवास्य ब्रह्मणोऽकारणत्वतः ।। ९२३ ।। </div>
						<div class="verse">अज्ञातज्ञापनं मुक्त्वा न चेहास्त्यपरो विधिः ।।<br />तावतैव कृतार्थत्वान्न कार्यमवशिष्यते ।। ९२४ ।। </div>
						<div class="verse">आत्मैव कारणं यस्य सर्वज्ञानस्य कार्यतः ।।<br />आत्मान्वितेः स्वतः सिद्धेर्न कार्या तस्य चाऽऽत्मधीः ।।। ९२५ ।। </div>
						<div class="verse">अंशांशिसंगतेरात्माऽप्यहंबुद्ध्याऽनुभूयते ।।<br />तस्यापि नित्यसंबन्धान्न विधेयाऽऽत्मधीरियम् ।। ९२६ ।। </div>
						<div class="verse">आत्मानात्मपरिज्ञाने यस्य साधारणं मतम् ।।<br />करणं बुद्धिरेवेह न तं प्रत्यपि चोदना ।। ९२७ ।। </div>
						<div class="verse">बुद्ध्यादेर्विषयान्तस्य प्रतीचोऽन्यस्य वस्तुनः ।।<br />आत्मात्मीयत्वतस्तस्माच्चित्स्वभावमिदं जगत् ।। ९२८ ।। </div>
						<div class="verse">चित्स्वभावं सदा तत्स्यादन्यहेत्वनपेक्षणात् ।। <br />धर्माधर्माद्यपेक्षत्वादनात्माकारतां प्रति ।। ९२९ ।। </div>
						<div class="verse">वियत्संपूर्णतां नर्ते घटो नानाविधैर्युतिम् ।।<br />द्रव्यैर्यायाद्वियोगं वा संविदर्ते तथा धियः ।। ९३० ।। </div>
						<div class="verse">शब्दाद्याकारतां यान्ति संशयाद्यात्मतां तथा ।। <br />प्रत्यक्चित्पूर्णतां मुक्त्वा शून्यतां न च ताः सदा ।। ९३१ ।। </div>
						<div class="verse">यतोऽतो नाऽऽत्मधीः कार्या नापि तत्संततिस्तथा ।।<br />स्वभावादेव तत्सिद्धेः सर्वप्राणभृतामपि ।। ९३२ ।। </div>
						<div class="verse">सर्वेषामपि भिन्नानां तथाऽभेदत्वहेतुतः ।।<br />न कार्यैवाऽऽत्मधीः पुंभिः कृतत्वादेव हेतुतः ।। ९३३ ।। </div>
						<div class="verse">आत्माधाराणि यस्यापि ज्ञानादीनीह वादिनः ।।<br />तस्यापि नाऽऽत्मधीः कार्या नित्यप्राप्तत्वकारणात् ।। ९३४ ।। </div>
						<div class="verse">देहस्य सर्वदैवास्य जीवतश्चित्स्वभावतः ।। <br />स्वभाववादिनोऽपीयं कार्या नैवाऽऽत्मधीस्तथा ।। ९३५ ।। </div>
						<div class="verse">नियमे परिसंख्यायां सर्वानात्मासमीक्षणात् ।।<br />वैयर्थ्यं कर्मकाण्डस्य निर्मूलत्वात्प्रसज्यते ।। ९३६ ।। </div>
						<div class="verse">न चापि नित्याप्राप्तत्वात्तयोरस्तीह संभवः ।।<br />अप्राप्तांशे यतो नित्यं विधिः सर्वोऽपि चेष्यते ।। ९३७ ।। </div>
						<div class="verse">कर्तव्यमात्मविज्ञानमित्यत्रैव निराकृतः ।।<br />विधिः सर्वप्रकारोऽपि न त्वबुद्धार्थबोधनम् ।। ९३८ ।। </div>
						<div class="verse">कर्तव्यता न साध्यस्य विज्ञातत्वाद्विधीयते ।।<br />दुःखत्वाच्च न यागस्य ह्युपायोऽतोऽत्र बोध्यते ।। ९३९ ।। </div>
						<div class="verse">प्रवृत्तिरप्रवृत्तिर्वा मेयवस्त्वनुरोधिनी ।।<br />प्रमाऽत्र बोधिकैवातो न प्रवृत्तिः प्रमाणतः ।। ९४० ।। </div>
						<div class="verse">कर्त्रादिहेतूच्छित्तेश्च प्रवृत्तेर्नास्ति संभवः ।।<br />सम्यग्ज्ञानसमुत्पत्तौ मेयस्याकारकत्वतः ।। ९४१ ।। </div>
						<div class="verse">अज्ञानध्वंसि विज्ञानं न च कारकरूपताम् ।।<br />गृहीत्वेह तमो हन्ति द्वैधीभावेऽसिवत्कचित् ।। ९४२ ।। </div>
						<div class="verse">प्रत्यग्बोधोऽप्रमः सिद्ध आगमापायिमातृवत् ।।<br />प्रत्यङ्भात्रफलत्वेन साक्षित्वेन च सर्वदा ।। ९४३ ।। </div>
						<div class="verse">अनात्मवस्तुना नाऽऽत्माऽकारकत्वाद्विना तमः ।।<br />संबन्धं लभते साक्षात्तथाऽनात्माऽपि चाऽऽत्मना ।। ९४४ ।। </div>
						<div class="verse">बुद्ध्यादिर्जडरूपत्वात्स्वमहिम्ना न सिध्यति ।।<br />बोधात्मवत्स्वतःसिद्धप्रत्यक्सिद्ध्यैव सिध्यति ।। ९४५ ।। </div>
						<div class="verse">स्वार्थं प्रत्येव सर्वेऽपि परार्थोऽर्थः प्रसिध्यति ।।<br />यथा स्वप्नविनिर्माणं सिध्येत्स्वप्नदृशं प्रति ।। ९४६ ।। </div>
						<div class="verse">पृथक्त्वे वाऽपृथक्त्वे वा नैव तस्य मृषात्मता ।।<br />पृथक्त्वे स्वमहिम्नैव तस्य सिद्धेः परात्मवत् ।। ९४७ ।। </div>
						<div class="verse">आत्मत्वादपृथक्त्वे च मानं नाशे च नेक्ष्यते ।।<br />परमार्थमनाविश्य न मिथ्येति प्रसिध्यति ।। ९४८ ।। </div>
						<div class="verse">क्लृप्तसर्पाद्यभावोऽयं न स्रक्तत्त्वात्पृथङ्मितः ।।<br />व्यतिरेकेण तत्सिद्धेर्नापि चाऽऽत्मानमन्वियात् ।। ९४९ ।। </div>
						<div class="verse">स्वार्थस्य प्रत्यगात्मत्वात्प्रत्यग्याथात्म्यतोऽपि च ।।<br />खण्डमुण्डादिवन्मत्तो नानात्मा लभते भिदाम् ।। ९५० ।। </div>
						<div class="verse">सर्वमात्मेत्यतो वाक्यात्प्रत्यङ्भात्रैकरूपताम् ।। <br />तदबोधप्रहाणेन प्रतीमो जगदात्मनः ।। ९५१ ।। </div>
						<div class="verse">तत्त्वप्रबोधनं मुक्त्वा कार्यकारणवस्तुनः ।।<br />अपूर्वाद्यर्थवचसा नान्वयाद्यवबोध्यते ।। ९५२ ।। </div>
						<div class="verse">बोधोऽप्यकारको यस्माद्धन्त्यज्ञानमिहाऽऽत्मनि ।।<br />न चाऽऽवृत्तिव्यपेक्षः सन्व्यञ्जकत्वात्तमोपनुत् ।। ९५३ ।। </div>
						<div class="verse">एवं स्वात्मनि विज्ञाते निष्क्रियेऽकारकेऽफले ।।<br />प्रवृत्तौ वा निवृत्तौ वा को हेतुरिति भण्यताम् ।। ९५४ ।। </div>
						<div class="verse">प्रत्यङ्भात्रैकतां मुक्त्वा तदविद्यामृते न हि ।।<br />विद्वाप्रूपान्तरं पश्येद्यत्र हीति तथा श्रुतिः ।। ९५५ ।। </div>
						<div class="verse">नातोऽविद्यासमुच्छित्तौ ब्रह्मयाथात्म्यबोधतः ।।<br />प्रतीचि भूयोऽतिद्यायाः संभवोऽस्ति प्रमाणतः ।। ९५६ ।। </div>
						<div class="verse">रागादिदर्शनं यच्च ज्ञानिनोऽपीह चोद्यते ।।<br />बाधितस्यैव तत्सूतेस्तदप्युक्ते न दूषणम् ।। ९५७ ।। </div>
						<div class="verse">बाध्यबाधकयोर्यस्मात्संबन्धः सकृदेव तु ।।<br />संबन्धोत्तरकाले तु तत्स्मृत्योरेव संगतिः ।। ९५८ ।। </div>
						<div class="verse">न च स्मृतेः प्रमाणत्वं क्वचित्सिद्धान्त इष्यते ।। <br />प्रमाणलक्षणाभावान्न च बोधोऽप्रमाणतः ।। ९५९ ।। </div>
						<div class="verse">मात्रादिकारणध्वस्तेः पराङ्मानप्रबाधतः ।।<br />प्रत्यक्षादिविरोधोऽपि नातश्चोद्यः कथंचन ।। ९६० ।। </div>
						<div class="verse">उदर्के च शमादीनि साधनानि प्रवक्ष्यति ।।<br />उक्तप्रज्ञाप्रसिद्ध्यर्थं येषु स्वातन्त्र्यमिष्यते ।। ९६१ ।। </div>
						<div class="verse">नाभिध्यायेदतः शब्दाननात्मार्थवबोधिनः ।।<br />बहूनित्यनुवादः स्यात्तद्बहुत्वस्य सिद्धितः ।। ९६२ ।।</div>
						<div class="verse">वाचो विग्लापनमिति श्रुत्या निन्दाऽभीधीयते ।। <br />भूरिशब्दानुचिन्तायास्तन्निषेधप्रसिद्धये ।। ९६३ ।। </div>
						<div class="verse">प्रभूतशब्दाभिध्यानं नालं मोक्षार्थसिद्धये ।।<br />न चेदेवं फलं तत्स्याद्वाक्तालुगलशोषणम् ।। ९६४ ।। </div>
						<div class="verse">उक्तव्याख्यानतोऽन्यस्य व्याख्यानस्य यथोदित - <br />न्यायेन दूषितत्वात्तद्दूषणार्थं न यत्यते ।। ९६५ ।। </div>
						<div class="verse">ओमित्येवं सदा ध्यायेदन्या वाचो विमुञ्चथ ।।<br />तेऽनुवित्त्वेति च तथा त्रयीत्यागे वचः स्फुटम् ।। ९६६ ।। </div>
						<div class="verse">ईत्वर्थ इतिशब्दोऽयं बहुशब्दजिहासया ।।<br />मन्त्राम्नायसमाप्त्यर्थं यदि वेतिसमीरणम् ।। ९६७ ।। </div>
						<div class="verse">सहेतुकावभिहितौ बन्धमोक्षौ प्रयत्नतः ।।<br />मन्त्रोक्त्या ब्राह्मणोक्त्या च पुंसां श्रेयोभिवाञ्छिनाम् ।। ९६८ ।। </div>
						<div class="verse">नानुध्यायाद्ब्रहूञ्शब्दानिति कस्मादिहोच्यते ।।<br />अल्पीयसां वा न त्यागः कस्मादित्यभिधीयताम् ।। ९६९ ।। </div>
						<div class="verse">शब्दस्याल्पीयसोऽत्यागे तत्र तावदिहोच्यते ।।<br />हेतुस्रय्यास्तु संत्यागे तमेतमिति वक्ष्यते ।। ९७० ।। </div>
						<div class="verse">यदि वा भिन्नवाक्यत्वात्कर्मविज्ञानकाण्डयोः ।।<br />वेदान्तैः कर्मकाण्डस्य परस्परविरोधतः ।। ९७१ ।। </div>
						<div class="verse">हेतुतां प्रतिपद्यन्ते कर्माण्यपि विमुक्तये ।।<br />बुद्धेः संस्कारकत्वेन यथा तदभिधीयते ।। ९७२ ।। </div>
						<div class="verse">पूर्वो भागः समस्तोऽपि वेदान्तार्थावबुद्धये ।।<br />यथा भवति वेदस्य तथाऽथ प्रतिपाद्यते ।। ९७३ ।। </div>
						<div class="verse">वेदान्तार्थं यथायातमनूद्य श्रुतिरादरात् ।।<br />स वा इत्यादिनोक्तार्थं प्रवक्तुमुपचक्रमे ।। ९७४ ।। </div>
						<div class="verse">परामर्शः सशब्देन पूर्वोक्तस्य प्रसिद्धितः ।।<br />वैशब्दः स्मृतये तस्य मृतिजन्मादिधर्मिणः ।। ९७५ ।। </div>
						<div class="verse">ध्रुवान्तमन्त्राम्नायोक्त एष इत्यभिधीयते ।।<br />महानज इति वचस्तद्विशेषणासिद्धये ।। ९७६ ।। </div>
						<div class="verse">अन्वयव्यतिरेकार्था योऽयमित्यादिका श्रुतिः ।।<br />विशेषणविशेष्यार्थं सर्वस्येति तथा वचः ।। ९७७ ।। </div>
						<div class="verse">यदत्र किंचिद्वक्तव्यं तस्य प्रागेव चोक्तितः ।।<br />सामानाधिकरण्यादेर्नेह तत्पुनरुच्यते ।। ९७८ ।। </div>
						<div class="verse">भूयान्स साधुना नेति ज्ञानस्य फलमुच्यते ।।<br />एष सर्वेश्वरोकत्या च यथोक्तस्यैव संस्तुतिः ।। ९७९ ।। </div>
						<div class="verse">एतदुक्तं भवत्यत्र योऽयमित्यादिनोदितः ।।<br />विविक्तः कामकर्मादेः स्वयंज्योतिश्च शब्दितः ।। ९८० ।। </div>
						<div class="verse">स एष ईश्वरः साक्षादिति श्रुत्या प्रदर्शितः ।।<br />विशेषणविशेष्यत्वमीशितव्येश्योरिह ।। ९८१ ।। </div>
						<div class="verse">यमपेक्ष्येश्वरत्वं स्यात्तत्तावत्प्रतिषेधति ।।<br />विशेषणविरोधित्वान्महत्खं कुम्भगं यथा ।। ९८२ ।। </div>
						<div class="verse">ईशितव्यापनुत्तौ च तदपेक्षैकसंश्रयात् ।।<br />ईशित्वमपि निःशेषं प्रतीचो विनिवर्तते ।। ९८३ ।। </div>
						<div class="verse">घटाकाशो महाकाश इत्युक्ते कुम्भखह्नुतौ ।।<br />आकाशमात्रताशेषो यथैवेह तथाऽऽत्मनि ।। ९८४ ।। </div>
						<div class="verse">विरुद्धयोरसंसर्गो यथैवमविरुद्धयोः ।।<br />तदबोधसमुच्छित्ताववाक्यार्थोऽवशिष्यते ।। ९८५ ।। </div>
						<div class="verse">ऐदंपर्यमिदं तावत्पदार्थोऽथाधुनोच्यते ।।<br />स वा इतिवचोर्थस्य व्याख्यातत्वान्न यत्यते ।।<br />तद्ब्याख्यानाय भूयोऽपि तस्य चेहानुवादतः ।। ९८६ ।। </div>
						<div class="verse">आकाशवचसा चोक्तः परोऽज्ञातो जगद्गुरुः ।।<br />जगज्जनिस्थितिध्वंसहेतुरात्मविशेषणम् ।। ९८७ ।। </div>
						<div class="verse">क्षेत्रक्षेत्रज्ञयोरेष स्वभावः प्राक्समीरितः ।।<br />अप्रबुद्धात्मतत्त्वः सन्कारणात्मतया स्थितः ।। ९८८ ।। </div>
						<div class="verse">सर्वमस्य वशे यस्माद्वशी सर्वस्य तेन सः ।।<br />उदासीनस्य तस्य स्याद्वशित्वमिति चेन्यतम् ।। ९८९ ।। </div>
						<div class="verse">वशित्वशक्तिसंबन्धान्मैवं यस्मात्पुनर्वचः ।।<br />सर्वस्येशान एवेति सर्वस्येष्टे सदैव सः ।। ९९० ।। </div>
						<div class="verse">कुमारनृपवत्तत्स्यादीशानत्वं परात्मनः ।। <br />इति चेन्नैतदेवं स्याद्यतोऽधिपतिरुच्यते ।। ९९१ ।। </div>
						<div class="verse">अधिष्ठायाऽऽत्मकार्यत्वादुत्पत्तिस्थितिहानिषु ।।<br />त्रिविधेनाऽऽधिपत्येन स जगत्पाति सर्वदा ।। ९९२ ।। </div>
						<div class="verse">धर्माधर्मसमायोगो लोकवच्छासनात्प्रभोः ।।<br />प्राप्नोति चेन्न तत्प्राप्तिः स नेति वचसः श्रुतेः ।। ९९३ ।। </div>
						<div class="verse">स्वकर्तृफलदायित्वं स्वभावः कर्मणां मतः ।।<br />कर्तृस्वामित्वविरहान्नेशस्य फलसंगतिः ।। ९९४ ।। </div>
						<div class="verse">कौटस्थ्यान्नास्य कर्तृत्वमकार्याकारणत्वतः ।।<br />कार्यकारणभेदेन तदविद्यैव संस्थिता ।। ९९५ ।। </div>
						<div class="verse">अस्थूलं नेति नेतीति न जायत इति श्रुतिः ।।<br />अपूर्वानपरेत्याद्या तथाच सति युज्यते ।। ९९६ ।। </div>
						<div class="verse">स्वस्वामित्वादिसंबन्धस्तथा नास्याद्वितीयतः ।।<br />यत्र हि द्वैतमित्येवं तथाच श्रुतिशासनम् ।। ९९७ ।। </div>
						<div class="verse">जन्यादयो विकारा ये संबन्धाश्चापि ये मताः ।।<br />अविद्योपप्लुतस्यैव ते सर्वे स्युर्न तु स्वतः ।। ९९८ ।। </div>
						<div class="verse">यत एवमतो नेशो भूयान्स्यात्साधुकर्मणा ।।<br />कनीयान्नापि पापेन तदकर्तृत्वहेतुतः ।। ९९९ ।। </div>
						<div class="verse">क्षेत्रज्ञस्य सतो यद्वत्पण्यपापाभिसंगतिः ।।<br />कर्तृत्वाद्यभिमानित्वान्नेशस्य तदसंभवात् ।। १००० ।। </div>
						<div class="verse">निर्हेतुत्वात्प्रतीचोऽस्य तमस्वित्वस्य सर्वदा ।।<br />हानिवृद्धी न तस्यातो धर्मोधर्मैरसंगतेः ।। १००१ ।। </div>
						<div class="verse">न कार्यकारणं वाऽस्य यत्कर्तृत्वादिकारणम् ।।<br />स्वतोऽसङ्गस्वभावत्वान्निरंशैकत्वतस्तथा ।। १००२ ।। </div>
						<div class="verse">स्वत एवंस्वभावोऽपि तदविद्यासमाश्रयात् ।।<br />एष सर्वेश्वरो देव ईशितव्यव्यपेक्षया ।। १००३ ।। </div>
						<div class="verse">एष सर्वेश्वर इति पुनरुक्तं किमुच्यते ।।<br />वक्ष्यमाणबुभुत्साया विषयत्वप्रसिद्धये ।। १००४ ।। </div>
						<div class="verse">अज्ञात एष एवाऽऽत्मा तावन्मात्रसतत्त्वतः ।।<br />ईशादेर्विषयान्तस्य कल्पितत्वमतो भवेत् ।। १००५ ।। </div>
						<div class="verse">साध्वाद्यनभिसंबन्धे यदि वा हेतुरुच्यते ।।<br />एष इत्यादिवचसा सर्वेशस्याऽऽत्मनः स्फुटः ।। १००६ ।। </div>
						<div class="verse">धर्माधर्मादितन्त्रोऽर्थस्तत्फलेनेह लिप्यते ।।<br />विज्ञानात्मा न तु तथा सर्वेशत्वात्परो भवेत् ।। १००७ ।। </div>
						<div class="verse">सर्वस्य़ कर्मणोऽप्येष कारकस्य च तत्कृतः ।।<br />स्वतन्त्र ईश्वरो यस्मान्नातो धर्मादितन्त्रता ।। १००८ ।। </div>
						<div class="verse">भूतानि जनिमन्त्येष यतः पालयतीश्वरः ।।<br />भूतपालस्ततो देवः कार्याणां कारणत्वतः ।। १००९ ।। </div>
						<div class="verse">कारणेन हि पाल्यन्ते कार्याणीह यतस्ततः ।।<br />तत्कार्यत्वाच्च भूतानां भूतपालत्वमात्मनः ।। १०१० ।। </div>
						<div class="verse">भूताधिपतिशब्देन ब्रह्मा वाऽत्राभिधीयते ।।<br />इन्द्रो लोकेश्वरश्चात्र वरुणाद्यात्मना तथा ।। १०११ ।। </div>
						<div class="verse">लोकपालोऽपि चाप्येष तथाकार्यस्य दर्शनात् ।।<br />प्रशासिताऽपि चाप्येष तदेतदभिधीयते ।। १०१२ ।। </div>
						<div class="verse">लोकानां रचना यैषा क्षित्यादीनां व्यवस्थिता ।।<br />सिद्धाऽसंकीर्यमाणेह साऽप्यस्यैवानुशासनात् ।। १०१३ ।। </div>
						<div class="verse">वर्णाश्रमादिहेतूनां व्यवस्थानामसंकरः ।।<br />नैव सिध्येद्विना हेतुं सेतुरेष इतीक्ष्यताम् ।। १०१४ ।। </div>
						<div class="verse">यथोदकप्रवाहस्य सेतुर्विधरणस्तथा ।।<br />सर्वलोकव्यवस्थानां सेतुः स परमेश्वरः ।। १०१५ ।। </div>
						<div class="verse">किमर्थं सेतुरित्येवमाकाङ्क्षायां परं वचः ।।<br />असंभेदाय लोकानामेषामित्यभिधीयते ।। १०१६ ।। </div>
						<div class="verse">असंभिन्नव्यवस्थाः स्युः कथं नाम यथोदिताः ।।<br />तस्मै तस्मै फलायालं सेतुरीशो भवेत्ततः ।। १०१७ ।। </div>
						<div class="verse">एवं तावत्समासेन षष्ठाध्यायोक्तमादरात् ।।<br />श्रुत्याऽनूद्याखिलं वस्तु तस्याथ प्रतिपत्तये ।। १०१८ ।। </div>
						<div class="verse">उपायतां यथा सर्वो वेदोऽयं प्रतिपद्यते ।।<br />तमेतमिति वाक्येन तदेतदभिधीयते ।। १०१९ ।। </div>
						<div class="verse">एतं विविदिषन्त्युक्तं वेदानुवचनादिभिः ।।<br />उपायैरीश्वरं साक्षादपेताशेषकल्पनम् ।। १०२० ।। </div>
						<div class="verse">स्वातन्त्र्येणेशविषया बुभुत्साऽप्यतिदुर्लभा ।।<br />गम्यते तदुपायानां विधानाद्यत्नतः श्रुतौ ।। १०२१ ।। </div>
						<div class="verse">विनियोगप्रयत्नाच्च कर्मविज्ञानकाण्डयोः ।।<br />गम्यते भिन्नवाक्यत्वं नैकत्र विनियोगगीः ।। १०२२ ।। </div>
						<div class="verse">यद्वभुत्साऽपि दुष्प्रापा वद तत्तत्त्वबोधनम् ।।<br />ततोऽपि दुर्लभतरमुपायाल्लभ्यते कुतः ।। १०२३ ।। </div>
						<div class="verse">बुभुत्सामात्र एवामी वेदानुवचनादयः ।।<br />विनियुक्ता यतस्तस्मान्नैते तज्ज्ञानसिद्धये ।। १०२४ ।। </div>
						<div class="verse">अत एव श्रुतिर्यत्नाच्छमादीनेव वक्ष्यति ।।<br />उपायानात्मयाथात्म्यविज्ञानाय यमात्मकान् ।। १०२५ ।। </div>
						<div class="verse">बुभुत्सासाधनेष्वेषु वेदानुवचनादिषु ।।<br />अधिकारोऽविशेषेण ह्याश्रमाणां यथायुति ।। १०२६ ।। </div>
						<div class="verse">यथायोगं यथाश्रद्धं तद्बुभुत्साप्रसिद्धये ।।<br />सर्वाश्रमैरमी कार्या वेदानुवचनादयः ।। १०२७ ।। </div>
						<div class="verse">वेदानुवचनोक्त्याऽत्र वेदाध्ययनमन्वहम् ।।<br />श्रुत्येह भण्यतेऽस्मभ्यं नित्यस्वाध्यायलक्षणम् ।। १०२८ ।। </div>
						<div class="verse">ब्राह्मणग्रहणं चात्र द्विजानामुपलक्षणम् ।।<br />अविशिष्टाधिकारित्वात्तेषामात्मावबोधने ।। १०२९ ।। </div>

						Some Shlokas missing 1030 to 1041

						<div class="verse">इदं मेऽङ्गमनेनेति पुंसंस्कारश्रुतेस्तथा ।।<br />यज्ञो दानं तपश्चेति स्मृतेरपि वचः स्फुटम् ।। १०४२ ।।</div>
						<div class="verse">यस्मिन्विशुद्ध इति च सत्त्वशुद्धौ ध्रुवा स्मृतिः ।।<br />इत्येवमादिवाक्यानि श्रौतान्युक्तार्थसिद्धये ।। १०४३ ।। </div>
						<div class="verse">ज्ञानमुत्पद्यते पुंसां क्षयात्पापस्य कर्मणः ।।<br />यथाऽऽदर्शतलप्रख्ये पश्यत्यात्मानमात्मनि ।। १०४४ ।। </div>
						<div class="verse">यज्ञदानतपःकर्म न त्याज्यं कार्यमेव तत् ।।<br />यज्ञो दानं तपश्चैव पावनानि मनीषिणाम् ।। १०४५ ।। </div>
						<div class="verse">चत्वारिंशत्तथाऽष्टौ च संस्कारा इति च स्मृतिः ।।<br />योगिनः कर्म कुर्वन्ति सङ्गं त्यक्त्वाऽऽत्मशुद्घये ।। १०४६ ।। </div>
						<div class="verse">योगयुक्तो विशुद्धात्मा विजितात्मा जितेन्द्रियः ।।<br />सर्वभूतात्मभूतात्मा कुर्वन्नपि न लिप्यते ।। १०४७ ।। </div>
						<div class="verse">गार्भैर्होमैर्जातकर्मचूडामौञ्जीनिबन्धनैः ।।<br />बैजिकं गार्भिकं चैनो द्विजानामपमृज्यते ।। १०४८ ।। </div>
						<div class="verse">स्वाध्यायेन व्रतैर्हौमैस्त्रैविद्येनेज्यया सुतैः ।।<br />महायज्ञैश्च यज्ञैश्च ब्राह्मीयं क्रियते तनुः ।। १०४९ ।। </div>
						<div class="verse">इत्येवं शतशः सन्ति यथोक्तार्थप्रसिद्धये ।। <br />स्मृतिवाक्यानि पुंबुद्धिशुद्धिशंसीनि कर्मभिः ।। १०५० ।। </div>
						<div class="verse">संसारानर्थहेतुत्वज्ञानायैव च कर्मणाम् ।।<br />काम्यानामिह निर्देशस्तज्जिहासाप्रसिद्धये ।। १०५१ ।। </div>
						<div class="verse">यद्वा विविदिषार्थत्वं काम्यानामपि कर्मणाम् ।।<br />तमेतमिति वाक्येन संयोगस्य पृथक्त्वतः ।। १०५२ ।। </div>
						<div class="verse">देशे काले च पात्रे च दानं श्रद्धादिपूर्वकम् ।।<br />शुद्धिकृत्स्याद्धियः पुंसो बहिर्वेद्यपि शास्रतः ।। १०५३ ।। </div>
						<div class="verse">नियमाद्दूंद्वसंपातसहनं तप उच्यते ।।<br />तस्यापि बुद्धिसंशुद्धिहेतुत्वं शास्त्रतो मतम् ।। १०५४ ।। </div>
						<div class="verse">विजिज्ञासस्व तद्ब्रह्म तपसैवेति च श्रुतिः ।।<br />तपसा कल्मषं हन्तीत्यपि च स्मृतिशासनम् ।। १०५५ ।। </div>
						<div class="verse">यद्दुस्तरं यद्दुरापं यद्दुर्गं यच्च दुष्करम् ।।<br />सर्वं तत्तपसा साध्यं तपो हि दुरतिक्रमम् ।। १०५६ ।। </div>
						<div class="verse">अनाशकं चानशनं कामानशनलक्षणम् ।। <br />रागद्वेषवियुक्तैस्तु विषयानिति चाऽऽह हि ।। १०५७ ।। </div>
						<div class="verse">कामानशनबोधार्थं वेदव्यासोऽपि यत्नतः ।।<br />मृत्य्वन्तं वा सनियमं तदप्यत्यन्तशुद्धिकृत् ।। १०५८ ।। </div>
						<div class="verse">प्रत्यग्विविदिषामात्रहेतुत्वान्न मृतेर्भयम् ।। <br />अनेकजन्मसंसिद्धस्ततो यातीति च स्मृतेः ।। १०५९ ।। </div>
						<div class="verse">भावितैः करणैश्चायं बहुसंसारयोनिषु ।।<br />आसादयति शुद्धात्मा मोक्षं वै प्रथमाश्रमे ।। १०६० ।। </div>
						<div class="verse">पृथूदकादितीर्थेषु तथाच मरणं स्मृतौ ।।<br />श्रूयते मुक्तये साक्षान्न भयं स्यादतो मृतेः ।। १०६१ ।। </div>
						<div class="verse">साक्षात्तु वस्तुविज्ञाने श्रुत्या यत्र नियुज्यते ।।<br />विद्वापरिहरेत्तत्र मृतिहेतुं प्रयत्नतः ।। १०६२ ।। </div>
						<div class="verse">चतुर्णामाश्रमाणां वा वेदानुवचनादिना ।।<br />श्रुत्येह ग्रहणं ज्ञेयं तद्बुभुत्साप्रसिद्धये ।। १०६३ ।। </div>
						<div class="verse">ब्रह्मचर्यान्तवाक्येन ब्रह्मचारिपरिग्रहः ।।<br />तपसा तापसस्यैव यज्ञेन गृहिणस्तथा ।। १०६४ ।। </div>
						<div class="verse">श्रद्धानाशकवाल्यं तु सर्वार्थमिति गम्यते ।। <br />एतमेव विदित्वेति पारिव्राज्यं च वक्ष्यति ।। १०६५ ।। </div>
						<div class="verse">सर्वेऽपि क्रमशस्त्वेते सेव्यमाना यथाविधि ।।<br />यथोक्तकारिणं विप्रं नयन्ति परमां गतिम् ।। १०६६ ।। </div>
						<div class="verse">चतुर्भिराश्रमैरेभिर्यथाशास्त्रमनुष्ठितैः ।।<br />अत्यन्तं क्षेममाप्नोतीत्यापस्तम्बोऽप्यभाषत ।। १०६७ ।। </div>
						<div class="verse">यं तं विविदिषन्त्युच्चैर्यथोक्तैः साधनैः परम् ।।<br />एतमेव विदित्वाऽथ मुनिः स्यात्प्राग्यथोदितः ।। १०६८ ।।</div>
						<div class="verse">पाण्डित्यबाल्ययोर्निष्ठां मुनित्वं प्रागवादिषम् ।।<br />सर्वकर्ममुचां यस्मान्न तत्साधारणं ततः ।। १०६९ ।। </div>
						<div class="verse">योगस्य च समस्तस्य प्रत्यग्विज्ञानजन्मने ।।<br />उपयोगो यतस्तस्मान्नाऽऽत्मज्ञानोदयात्परः ।। १०७० ।। </div>
						<div class="verse">शमादीन्येव विद्यायाः साधनानि यतस्ततः ।।<br />कुतोऽसंन्यासिनस्तत्स्यान्मुनित्वं निष्प्रमाणकम् ।। १०७१ ।। </div>
						<div class="verse">मननात्मकमेवास्य कर्म नान्यद्यतस्ततः ।।<br />मुनित्वं न्यासिनो युक्तं मौनाच्चाप्यस्य सर्वदा ।। १०७२ ।। </div>
						<div class="verse">प्रत्यग्याथात्म्यविज्ञाननिष्ठता मुनिता यतः ।।<br />तज्ज्ञानजन्मनो नोर्ध्वं मुनिता तत्फलत्वतः ।। १०७३ ।। </div>
						<div class="verse">एतमेवेत्यवधृतेरस्यैवैकस्य वस्तुनः ।।<br />तदज्ञानैकहेतुत्वात्सर्वस्यानात्मवस्तुनः ।। १०७४ ।। </div>
						<div class="verse">सामर्थ्याच्च ततोऽस्यैव प्रत्यग्याथात्म्यवेदिनः ।। <br />मुनित्वं प्रत्यगज्ञानहेतुकर्मापवर्जनात् ।। १०७५ ।। </div>
						<div class="verse">किंचैतमेवमात्मानं सर्वानर्थैककारणम् ।।<br />मोहमात्रव्यवहितमाप्तुमिच्छन्त आदरात् ।। १०७६ ।। </div>
						<div class="verse">आत्मयाथात्म्यविज्ञानसर्वाविद्योपमर्दिना ।।<br />सम्यग्ज्ञनप्रदीपेन प्रत्यक्प्रवणबुद्घयः ।। १०७७ ।। </div>
						<div class="verse">विरक्ताः सर्वसंसारादाग्रजाद् बुद्धिशुद्धितः ।।<br />उत्पन्ननिखिलानर्थतित्यक्षा दोषदर्शनात् ।। १०७८ ।। </div>
						<div class="verse">वाङ्भनःकायकर्मभ्योऽतः प्रव्रजनशीलिनः ।। १०७९ ।। <br />एतमेवेत्यवधृतेर्न लोकत्रकयामिनाम् ।।<br />पारिव्राज्येऽधिकारोऽस्तीत्ययमर्थोऽवगम्यते ।। १०८० ।। </div>
						<div class="verse">असाधारणसाध्यानि पुत्रादीनि यथा तथा ।।<br />पुत्रादिकामत्यागोऽपि स्यादसाधारणोऽर्थवान् ।। १०८१ ।। </div>
						<div class="verse">परस्परविरोधाच्च पराक्प्रत्यक्फलात्मनाम् ।।<br />पुत्रादिसाधनानां च तत्त्यागस्य च वर्त्मनः ।। १०८२ ।। </div>
						<div class="verse">पूर्वे समुद्रे यः पन्था न स गच्छति पश्चिमम् ।। <br />एकः पन्था हि मोक्षस्येत्यपि व्यासोऽपि चावदत् ।। १०८३ ।। </div>
						<div class="verse">प्रव्राजिनोऽत्र गृह्यन्ते प्रसिद्धेर्यदि वा परे ।।<br />त्रिदण्डिनः समाख्यायास्तेष्वेवातिप्रसिद्धितः ।। १०८४ ।। </div>
						<div class="verse">पराञ्चि खानीत्यादीनि श्रौतानि च वचांसि नः ।।<br />तानि वा इति निन्दित्वा न्यासो ब्रह्मेति शासनात् ।। १०८५ ।। </div>
						<div class="verse">उपायो न्यास एवातः प्रत्यग्ज्ञानस्य जन्मने ।।<br />प्रत्यग्ज्ञानविरुद्धत्वान्मनोवाक्कायकर्मणाम् ।। १०८६ ।। </div>
						<div class="verse">शब्दादिप्रकृतीन्येव कार्याणि करणानि च ।।<br />प्रत्यग्ज्ञानाय नैवालमतस्तानि विरोधतः ।। १०८७ ।। </div>
						<div class="verse">आत्मलोकपरीप्सायां तस्मात्साधनमुत्तमम् ।।<br />त्याग एव हि विज्ञेयं मनोवाक्कायकर्मणाम् ।। १०८८ ।। </div>
						<div class="verse">प्रतिसाध्यं सुतादीनि यथा लोकत्रयार्थिनाम् ।।<br />नियतानि तथैवेह प्रत्यग्लोकाप्तिमिच्छताम् ।। १०८९ ।। </div>
						<div class="verse">सर्वकर्मपरित्यागः साधनं परमं मतम् ।।<br />असंभवे हि कर्माणि विधीयन्तेऽस्य सर्वतः ।। १०९० ।। </div>
						<div class="verse">रागाद्याकृष्टचेतस्त्वान्न चेच्छक्रोत्यशेषतः ।।<br />कर्माणि मानवस्त्यक्तुं स करोतु यथाविधि ।। १०९१ ।। </div>
						<div class="verse">कर्माणि कर्मसंत्यागसामर्थ्यार्थं दिवानिशम् ।। <br />न कर्मणामनारम्भात्तथाच स्मृतिशासनम् ।। १०९२।। </div>
						<div class="verse">आरुरुक्षोर्मुनेर्योगं कर्म कारणमुच्यते ।।<br />योगारूढस्य तस्यैव शमः कारणमुच्यते ।। १०९३ ।। </div>
						<div class="verse">कोऽभिप्रायोऽखिलं कर्म त्यजतां साधनैः सह ।।<br />आत्मलोकार्थिनां पुंसामिति पृष्टेऽर्थ उच्यते ।। १०९४ ।। </div>
						<div class="verse">एतद्ध स्मेति वचसा पारिव्राज्येऽभिधीयते ।।<br />अर्थवादस्वरूपेण हेतुः श्रुत्या प्रयत्नतः ।। १०९५ ।। </div>
						<div class="verse">तदेतत्कारणं स्पष्टं पारिव्राज्येऽभीधीयते ।।<br />ऐतिह्यार्थं च ह स्मेति वैशब्दः स्मरणाय च ।। १०९६ ।। </div>
						<div class="verse">पूर्वेऽतिक्रान्तकालीना विद्वांसो ज्ञाततत्त्वकाः ।।<br />तिसृणामेषणानां स्यात्प्रजामित्युपलक्षणम् ।। १०९७ ।। </div>
						<div class="verse">न कामयन्ते नेच्छन्ति पुत्रोत्पत्त्यादिलक्षणाः ।।<br />एषणाः सकला एताः कस्मादित्यभिधीयते ।। १०९८ ।। </div>
						<div class="verse">एषणास्त्यजतां तेषामभिप्रायमिमं शृणु ।। <br />एषणात्रितयस्यापि किमित्याक्षेप उच्यते ।। १०९९ ।। </div>
						<div class="verse">प्रजया किं करिष्यामः कनीयःफलया वयम् ।।<br />स्वतःसिद्धैकलो ह्यात्मा येषां लोको ध्रुवोऽक्षयः ।। ११०० ।। </div>
						<div class="verse">आत्मात्वादेव चावाप्तः सर्वसाधनानिःस्पृहः ।।<br />वस्तूत्पत्त्यादिमद्यस्मात्साधनानि व्यपेक्षते ।। ११०१ ।। </div>
						<div class="verse">यच्चोत्पत्त्यादिमद्वस्तु तत्तुच्छं स्वप्नवस्तुवत् ।।<br />आत्मज्ञाने तु निःशेषफलान्तर्भावकारणात् ।। ११०२ ।। </div>
						<div class="verse">नाऽऽत्मलाभात्परो लाभः कृत्स्नेऽपि जगतीक्ष्यते ।।<br />सर्वप्राप्यार्थसंप्राप्तेः सर्वहेयनिराकृतेः ।। ११०३ ।। </div>
						<div class="verse">इति चेतसि संधाय ह्याक्षिपन्ति प्रजादिकम् ।।<br />नृलोकादिफलं सर्वमेषणात्रयमादरात् ।। ११०४ ।। </div>
						<div class="verse">उत्पाद्यमाप्यं संस्कार्यं विकार्यं चैषणाफलम् ।।<br />तस्मिन्नेवंविधे कः स्यात्संतोषो विदुषामपि ।। ११०५ ।। </div>
						<div class="verse">आत्मब्रह्मानुलोम्येन ह्येषणात्याग इष्यते ।।<br />साधनं ब्रह्मविद्येव ब्रह्मज्ञानस्य जन्मने ।। ११०६ ।। </div>
						<div class="verse">आप्ताशेषपुमर्थस्य प्रत्यग्याथात्म्यबोधिनः ।।<br />दग्धात्मतमसः पुंसो नैषणाऽपेक्षितेष्यते ।। ११०७ ।। </div>
						<div class="verse">सर्वभूतात्मभूतस्य सर्वैकात्म्यं प्रपश्यतः ।।<br />आप्ताशेषपुमर्थस्य त्यक्ताशेषासुखस्य च ।। ११०८ ।। </div>
						<div class="verse">प्राप्तस्य परमं स्वास्थ्यं वद किं स्यात्प्रजादिभिः ।।<br />इति निश्चित्य निःसङ्गाः प्रव्रजन्त्येव सर्वतः ।। ११०९ ।। </div>
						<div class="verse">धावतोऽविदुषो दृष्ट्वा मृगतृष्णोदकार्थिनः ।।<br />तत्तोयतत्त्ववित्कश्चिन्न हि धावति मूढवत् ।। १११० ।। </div>
						<div class="verse">यथैवं श्रुतितोऽशेषवाङ्भनःकायसाधन-<br />प्रवृत्तिविषयप्रत्यग्याथात्म्यज्ञानिनामिह ।। ११११ ।। </div>
						<div class="verse">अविद्यापटसंवीतधिषणान्कामिनो नरान् ।। <br />पुत्रोत्पत्त्यादिसाध्येषु प्रवृत्तान्वीक्ष्य यत्नतः ।।<br />अस्माकं न प्रवृत्तिः स्यात्कृतार्थत्वाच्च कारणात् ।। १११२ ।। </div>
						<div class="verse">यदज्ञानात्प्रवृत्तिर्या तज्ज्ञानात्सा कुतो भवेत् ।।<br />तस्मात्सर्वप्रवृत्तीनां हानिः स्यादात्मबोधतः ।। १११३ ।। </div>
						<div class="verse">सदोत्पत्तेरनुत्पाद्योऽनाप्यश्चापि तथाऽऽत्मानः ।। १११४ ।। <br />असंस्कार्योऽक्रियाङ्गत्वान्निर्गुणत्वात्तथाऽऽत्मनः ।।<br />कौटस्थ्यादविकार्योऽयं वद स्यात्कर्थणा हि किम् ।। १११५ ।। </div>
						<div class="verse">नोत्पत्त्यादि स्वतो यस्य स्वत एवास्ति यस्य तत् ।।<br />न तस्य कर्मापेक्षाऽस्ति कर्मापेक्षा ततोऽन्यतः ।। १११६ ।। </div>
						<div class="verse">उत्पत्त्यादौ समर्थं यद्धेतुमात्रमपेक्षते ।। <br />फलवत्कर्म तत्रैव ततोऽन्यत्राफलं भवेत् ।। १११७ ।। </div>
						<div class="verse">उक्तहेतुबलात्तस्माद्विदित्वाऽऽत्मानमात्मना ।। <br />प्रव्रजेयुः समस्ताभ्य एषणाभ्यो द्रुतं बुधाः ।। १११८ ।। </div>
						<div class="verse">पुत्रोत्पत्तिं समुद्दिश्य ह्येषणा दारसंग्रहः ।।<br />पुत्रैषणेति सेहोक्ता यदि वाऽतोऽन्यथैषणा ।। १११९ ।। </div>
						<div class="verse">मनुष्यलोकसंप्राप्तिं समुद्दिश्यास्य यैषणा ।।<br />पुत्रोत्पत्त्येह तत्प्राप्तौ साऽत्र पुत्रैषणोच्यते ।। ११२० ।। </div>
						<div class="verse">दैवं च मानुषं वित्तं कर्मणे यत्प्रयोजकम् ।। <br />देवतादिपरिज्ञानं दैवं पश्वादि मानुषम् ।। ११२१ ।। </div>
						<div class="verse">संसारकारणध्वंसि यत्तु ज्ञानं विमुक्तिदम् ।।<br />वित्तश्रुत्या न तद्ग्राह्यं तस्य कर्मविरोधतः ।। ११२२ ।। </div>
						<div class="verse">यस्य साधनभावः स्यात्प्रवृत्तौ सर्वकर्मणाम् ।।<br />गर्तादेरिव वित्तत्वं तस्य ज्ञानस्य कर्मसु ।। ११२३ ।। </div>
						<div class="verse">कर्महेतुविरुद्धं तु न वित्तं ज्ञानमिष्यते ।। ११२४ ।। <br />कर्मप्रकरणाकाङ्क्षि ज्ञानं कर्मगुणो भवेत् ।।</div>
						<div class="verse">यद्धि प्रकरणे यस्य तत्तदङ्गं प्रचक्षते ।। ११२५ ।। <br />स्वरूपलाभमात्रेण यत्त्वविद्यां निहन्ति नः ।।<br />न तदङ्गं प्रधानं वा ज्ञानं स्यात्कर्मणः क्वचित् ।। ११२६ ।। </div>
						<div class="verse">एतद्बलेन संन्यास एषणाभ्योऽवसीयते ।। <br />देवलोकफलं ज्ञानमेषणैवेति गम्यते ।। ११२७ ।। </div>
						<div class="verse">लोकैषणाग्रहेणैव वित्तान्तर्भावसिद्धितः ।।<br />फलोद्देशेन या चेष्टा सैव लोकैषणा यतः ।। ११२८ ।। </div>
						<div class="verse">यत्तु चोदितमित्येव क्रियते कर्म निष्फलम् ।।<br />वित्तैषणेति तां ब्रूमो जामित्वविनिवृत्सया ।। ११२९ ।। </div>
						<div class="verse">लोकोद्देशेन या चेष्टा वाङ्भनःकायसाधना ।।<br />लोकैपणेति तामाहुरेषणार्थविदो जनाः ।। ११३० ।। </div>
						<div class="verse">क्रियाकारकरूपाभ्य एषणाभ्यः प्रबोधतः ।।<br />प्रातिलोम्येन यत्स्थानं व्युत्थानमिति तद्विदुः ।। ११३१ ।। </div>
						<div class="verse">इत्येवमादि व्याख्येयं व्याख्यातं पूर्वमेव तु ।।<br />कहोलब्राह्मणे नातस्तद्व्याख्यानाय यत्यते ।। ११३२ ।। </div>
						<div class="verse">प्रव्रजेयुरतो लोकमीप्सन्तो ब्राह्मणा बुधाः ।।<br />प्रव्रजन्तीति च विधिरर्थवादेन संगतेः ।। ११३३ ।। </div>
						<div class="verse">नार्थवादान्तरापेक्षा ह्यर्थवादस्य युज्यते ।।<br />विधिनैवैकवाक्यत्वमर्थवादस्य युज्यते ।। ११३४ ।। </div>
						<div class="verse">अर्थवादेन लिङ्गेन तस्माद्विधिरयं स्फुटः ।।<br />विधिशेषत्वमुज्झित्वा नार्थवादो यतोऽन्यतः ।। ११३५ ।। </div>
						<div class="verse">समानकर्तृकत्वोक्तेर्विभागोक्तेः फलस्य च ।।<br />प्रव्रजन्तीत्येष विधिरर्थवादेन चान्वयात् ।। ११३६ ।। </div>
						<div class="verse">विज्ञानेन विदित्वेति श्रूयतेऽस्यैककर्तृता ।।<br />विविनक्ति फलं चापि येषामित्येवमादिना ।। ११३७ ।। </div>
						<div class="verse">प्रव्रजन्तीति नाप्येतत्सकृत्छ्रुतमिहेष्यते ।।<br />प्राप्तवल्लोकनुत्यर्थमर्थवादव्यपेक्षि च ।।<br />प्रधानवदतो नेदं लोकस्तुतिपरं भवेत् ।। ११३८ ।। </div>
						<div class="verse">नाप्यनुष्ठेयरूपेण पारिव्राज्येन संस्तुतिः ।।<br />आत्मलोकस्य युक्ता स्यान्नापि तज्ज्ञानसंस्तुतिः ।। ११३९ ।। </div>
						<div class="verse">अथानुष्ठेयमपि संस्तुत्यर्थं भवतेष्यते ।।<br />अनुष्ठेयस्य दर्शादेः स्तुत्यर्थत्वं प्रसज्यते ।। ११४० ।। </div>
						<div class="verse">कर्तव्यता न च ज्ञाता पारिव्राज्यस्य कुत्रचित् ।। <br />स्तुत्यर्थत्वं यतोऽस्येह भवता परिकल्प्यते ।। ११४१ ।। </div>
						<div class="verse">अन्यत्रापि विधौ कल्प्य इहैवासौ समर्थ्यताम् ।। ११४२ ।।<br />भूमिष्ठे मधुनि प्राप्ते को विद्वान्पर्वतं व्रजेत् ।।<br />लब्धेऽपि प्रव्रजन्तीति विधावन्यत्र किं श्रमः ।। ११४३ ।। </div>
						<div class="verse">काणकुण्ठादिविषये यत्तु कैश्चित्प्रकल्प्यते ।।<br />पारिव्राज्यं न तद्युक्तमननुष्ठेयरूपतः ।। ११४४ ।। </div>
						<div class="verse">कर्तव्यत्वेन न ज्ञातं वृक्षाद्यारोहणं यथा ।। <br />संन्यासोऽपि तथैवायं नैव कार्यतया मतः ।।<br />प्रव्रजन्तीत्यतो नास्य स्तुतिगन्धोऽपि विद्यते ।। ११४५ ।। </div>
						<div class="verse">ननु चाऽऽत्मप्रबोधेन विधिगोचरलङ्गघिनः ।।<br />कृतकृत्यस्य मुक्तस्य विधिरेष कथं भवेत् ।। ११४६ ।। </div>
						<div class="verse">परिहारोऽस्य चोद्यस्य कहोलब्राह्मणेऽखिलः ।।<br />यतोऽभाणि मया पूर्वं नेहातः पुनरूच्यते ।। ११४७ ।। </div>
						<div class="verse">ब्रह्मचर्यं समाप्येतिप्रत्यक्षश्रुतिमूलतः ।।<br />चतुर्णामाश्रमाणां स्यान्नोपेक्षाऽतोऽनुमानतः ।। ११४८ ।। </div>
						<div class="verse">न च वेदैकमूलत्वविरहात्स्यात्प्रमाणता ।।<br />आचारस्य स्मृतेर्वाऽपि बौद्धाद्याचारवद्ध्रुवम् ।। ११४९ ।। </div>
						<div class="verse">धर्मस्य वेदमूलत्वादवेदस्य न धर्मता ।। <br />इत्येवं न्यायवद्वाक्यमाहुर्वेदप्रमाणकाः ।। ११५० ।। </div>
						<div class="verse">वेदशास्रानपेक्षत्वं स्मृतिशास्रस्य चेन्मतम् ।। <br />निर्ग्रन्थिशास्रतुल्यत्वं स्मृतीनां वः प्रसज्यते ।। ११५१ ।। </div>
						<div class="verse">नापि स्मृतिव्यपेक्षाऽस्ति श्रुतेः स्वातन्त्र्यकारणात् ।।<br />स्मृत्यर्थस्यानुवादोऽयं पारतन्त्र्येऽसति श्रुतेः ।। ११५२ ।। </div>
						<div class="verse">स्वतन्त्रयोर्मिथोऽपेक्षा नापि स्यात्परतन्त्रयोः ।।<br />पारतन्त्र्यान्न चापेक्षा स्वतन्त्रस्य स्वतः कचित् ।। ११५३ ।। </div>
						<div class="verse">स्मृत्यर्थं न श्रुतिस्तस्मादनुवक्तीह कुत्रचित् ।। <br />स्मृतिस्त्वनुवदत्येव श्रुत्यर्थं परतन्त्रतः ।। ११५४ ।। </div>
						<div class="verse">आत्मा चेदिष्यते लोकः कर्माण्येव न किं नराः ।।<br />तत्प्राप्त्यर्थं प्रयत्नेन कुर्वन्तीह दिवानिशम् ।। ११५५ ।। </div>
						<div class="verse">पारिव्राज्येन किं कार्यमिति चेदुच्यते शृणु ।।<br />अस्यात्यन्तमसंबन्धादात्मलोकस्य कर्मभिः ।। ११५६ ।। </div>
						<div class="verse">नोत्पत्त्याद्यभिसंबन्ध आत्मनोऽस्योपपद्यते ।।<br />यतोऽतः कर्मणां कार्यं नेह संभाव्यतेऽण्वपि ।। ११५७ ।। </div>
						<div class="verse">तदसंभावनायाश्च को हेतुरिति भण्यते ।।<br />स एष नेति नेत्यात्मा यस्मात्प्रागपि वर्णितः ।। ११५८ ।। </div>
						<div class="verse">प्रध्वस्तैकात्म्यसंमोहो नेति नेत्यात्मविद्यया ।।<br />अगृह्याद्यात्मतां यातः स्वमहिम्नि व्यवस्थितः ।। ११५९ ।। </div>
						<div class="verse">कर्मणां चाऽऽत्मविद्यायां चरितार्थत्वकारणात् ।।<br />विद्ययाऽपि न चेत्कार्यं कर्मभिः स्यात्कथं नु तत् ।। ११६० ।। </div>
						<div class="verse">एवं चतुर्भिरध्यायैर्यथाव्याख्यातवर्त्मना ।।<br />मुमुक्षुः प्रापितः स्वास्थ्यं परमैकात्म्यलक्षणम् ।। ११६१ ।। </div>
						<div class="verse">यस्मादेवमयं तस्माद्विदिते परमात्मनि ।।<br />ज्ञेयकार्यसमाप्तत्वान्न किंचिदवशिष्यते ।। ११६२ ।। </div>
						<div class="verse">सर्वकर्मफलानां च तथाऽन्तर्भावसंभवात् ।।<br />आप्ते कर्मफले नात आरम्भः कर्मणामिह ।। ११६३ ।। </div>
						<div class="verse">तथाच भगावान्व्यास इममर्थमुवाच ह ।।<br />सर्वं कर्माखिलं पार्थ ज्ञाने परिसमाप्यते ।। ११६४ ।। </div>
						<div class="verse">नातो विज्ञाततत्त्वस्य कर्महेतुप्रबाधनात् ।।<br />वाङ्भनःकायसाध्यानामारम्भः सर्वकर्मणाम् ।। ११६५ ।। </div>
						<div class="verse">यस्त्वेषणानिवृत्तः स्यान्नेति नेत्यात्मविद्यया ।। ११६६ ।। <br />नेतीत्यात्मैव संवृत्तो यतोऽतस्तं विपश्चितम् ।। <br />उभे न व्याप्नुतोऽज्ञोत्थे नेति नेत्यात्मनि स्थितम् ।। ११६७ ।। </div>
						<div class="verse">के ते उभे न तरत इत्युक्तार्थविवक्षया ।। <br />अत इत्यादिकं तस्मादाजगामोत्तरं वचः ।। ११६८ ।। </div>
						<div class="verse">अतो निमित्तादत्यर्थमहं पापमकारिषम् ।।<br />भोक्तव्यं तन्मयेदानीं मरणात्समनन्तरम् ।। ११६९ ।। </div>
						<div class="verse">असह्यानन्तदुःखौघमहाभयमुपस्थितम् ।।<br />इत्येष घोरसंकल्पो हिक्किकावशवर्तिनः ।।<br />सर्वसामर्थ्यहीनस्य जायते तापकारणम् ।। ११७० ।। </div>
						<div class="verse">क्षयिष्णु पुण्यं चैतस्माद्धेतोरकरवं पुरा ।। <br />इत्येते विचिकित्से द्वे सर्वस्य भवतो मृतौ ।। ११७१ ।। </div>
						<div class="verse">एते न तरतोऽज्ञोत्थे तद्धेत्वज्ञानघस्मरम् ।।<br />अशनायाद्यतिक्रान्तं ब्रह्मास्मीत्यात्मवेदिनम् ।।<br />कथं ते व्याप्नुतोऽविद्याहेतूत्थे ब्रह्मवेदितम् ।। ११७२ ।। </div>
						<div class="verse">तापाय पुण्यमप्याहुः परिणामादिसंगतेः ।।<br />क्षयातिशययोगित्वात्तथा व्यासोऽप्यभाषत ।।<br />तस्य स्थानवरिष्ठस्य सर्वे निरयसंज्ञिताः ।। ११७३ ।। </div>
						<div class="verse">न व्याप्नुतस्ते तं कस्मात्कर्मणी साध्वसाधुनी ।।<br />इतिहेतूपदेशार्थमुभे इति परं वचः ।। ११७४ ।। </div>
						<div class="verse">उभे एते तरत्येष विद्वांस्तद्धेतुबाधनात् ।।<br />उभे न तरतोऽतस्तमुभे न तपतश्च तम् ।। ११७५ ।। </div>
						<div class="verse">कृतं फलप्रदानेन प्रत्यवायेन चाकृतम् ।। <br />न तापयति कर्मैतन्नेति नेत्यात्मदर्शिनम् ।। ११७६ ।। </div>
						<div class="verse">पुण्यं वा यदि वा पापं न कर्मेहास्ति तादृशम् ।। <br />लोकोऽस्य मीयते येन ब्रह्मविद्याप्रकाशितः ।। ११७७ ।। </div>
						<div class="verse">न तस्य प्रतिमा अस्ति यस्य नाम महद्यशः ।।<br />इति मन्त्रोऽपि चाऽऽनन्त्यमैकात्म्यस्यावदत्स्वयम् ।। ११७८ ।। </div>
						<div class="verse">सर्वकर्मातिगं ब्रह्म प्रत्यङ्भात्रसतत्त्वकम् ।।<br />मन्त्रेणाप्यात्मनो रूपं तदेतदिति वर्ण्यते ।। ११७९ ।। </div>
						<div class="verse">एष योऽभिहितः पूर्वं तं साक्षाद्दृष्टवानृषिः ।।<br />तत्रैव निष्ठां यातः सन्मन्त्रमेतमुदीरयेत् ।। ११८० ।। </div>
						<div class="verse">आ ब्रह्मणोऽस्य ये सिद्धा अविद्याकर्महेतुतः ।।<br />सर्वेऽपि महिमानोऽमी क्षणप्रध्वंसिनो मताः ।। ११८१ ।। </div>
						<div class="verse">एष एवैकलो नित्यो बाह्यसाधननिस्पृहः ।।<br />महिमा ब्राह्मणस्योक्तो नेतीत्याद्युक्तिभिः पुरा ।। ११८२ ।। </div>
						<div class="verse">अस्यैकस्य स्वतः सिद्धेर्न वृद्धिः पुण्यकर्मभिः ।।<br />न च पापैः कनीयस्ता तस्यासाध्यत्वहेतुतः ।। ११८३ ।। </div>
						<div class="verse">वृद्धिहानी यतो दृष्टे कर्मसाध्यस्य वस्तुनः ।।<br />कर्मानपेक्षसंसिद्धेः कथं ते भवतो वद ।। ११८४ ।। </div>
						<div class="verse">स ब्राह्मण इति गिरा यः श्रुत्या प्रतिपादितः ।।<br />ग्रहणं ब्राह्मणस्येति तस्यैवेहाऽऽत्मवस्तुनः ।। ११८५ ।। </div>
						<div class="verse">महिमा विद्यामानोऽपि तदविद्यासमुद्भव- <br />देहजात्यादिमानस्य वृद्धिहान्यादिसंगतेः ।। ११८६ ।। </div>
						<div class="verse">अविद्यमानवज्ज्ञेयो महिमाप्रतिबोधतः ।।<br />ब्राह्मणग्रहणेनातः कृतकृत्या इहोच्यते ।। ११८७ ।। </div>
						<div class="verse">महिमैवंविधो यस्माद्ब्राह्मणस्यात आदरात् ।।<br />पदवित्स्यान्महिम्नोऽस्य महत्तज्ज्ञानतः फलम् ।। ११८८ ।। </div>
						<div class="verse">तत्त्ववित्स्यान्महिम्नोऽस्येत्येष मन्त्रो विधित्सितः ।।<br />फलवादोऽर्थवादः स्यादस्यैव तु विधेः परः ।। ११८९ ।। </div>
						<div class="verse">महिम्नोऽस्यैव वा साक्षाद्वाक्यार्थप्रतिबुद्धये ।।<br />अन्वयव्यतिरेकाभ्यां स्यात्पदार्थविचक्षणः ।। ११९० ।। </div>
						<div class="verse">यतः पदार्थसंबोधान्नेति नेत्यादिलक्षणम् ।।<br />महिमानं श्रुतेर्वेत्ति फलं चेत्स्यात्ततोऽपि किम् ।। ११९१ ।। </div>
						<div class="verse">तं विदित्वेत्यतः प्राह फलं वाक्यार्थबोधतः ।।<br />यस्मादेवंफलं ज्ञानमेवंविद्यत्नतस्ततः ।। ११९२ ।। </div>
						<div class="verse">शमादिसाधनो भूत्वा महम्निः पदविद्भवेत् ।। <br />इति मन्त्रोक्त एवार्थो ब्राह्मणेनापि वर्ण्यते ।। ११९३ ।। </div>
						<div class="verse">धर्माधर्मासमायोगो यस्मात्प्रत्यग्धियः फलम् ।। <br />एवंविदादरात्तस्मात्प्रत्यक्प्रवणधीर्नरः ।। ११९४ ।। </div>
						<div class="verse">उत्पन्नात्मबुभुत्सुः सन्वेदानुवचनादिभिः ।।<br />विरक्त आग्रजाल्लोकान्मोक्षादर्वाक्षु भूमिषु ।। ११९५ ।।</div>
						<div class="verse">संशुद्धधिषणोऽत्यर्थं वैदिकैरेव साधनैः ।।<br />पराङ्भुखीकृतः शुद्ध्या तैस्तैः संसारिकैः फलैः ।। ११९६ ।। </div>
						<div class="verse">दुःखात्मकत्वात्सर्वेषां शिखिविन्यस्तहस्तवत् ।। ११९७ ।। <br />इत्येवं ध्वस्तनिःशेषकल्मषः पूर्वसाधनैः ।।<br />उत्पन्नात्मबुभुत्सुः संस्त्यक्तसर्वपरिग्रहः ।। ११९८ ।। </div>
						<div class="verse">रजस्तमोजरागादिदोषानाक्षिप्तशेमुषिः ।।<br />मुमुक्ष्ववस्थां संप्राप्त एवं पूर्वोक्तसाधनैः ।। ११९९ ।। </div>
						<div class="verse">मन्त्रब्राह्मणरूपिण्याऽथेदानीं विनियुज्यते ।।<br />श्रुत्याऽशेषतमोघातिप्रत्यग्ज्ञानस्य जन्मने ।। १२०० ।। </div>
						<div class="verse">एवं पूर्वोक्तमन्त्रार्थज्ञानतत्फलवित्सुधीः ।।<br />शमादिसाधनो विद्यादन्वयव्यतिरेकतः ।।<br />व्युत्थाप्यानात्मनः पश्येत्प्रविश्याऽऽत्मानमात्मना ।। १२०१ ।।</div> 
						<div class="verse">वाक्यादेव ततोऽसङ्गः सर्वमात्मोति वीक्षते ।।<br />इत्येतद्ब्राह्मणेनेह प्रयत्नेन विधीयते ।। १२०२ ।। </div>
						<div class="verse">दान्तो भूत्वा ततः शान्तस्ततश्चोपरतो भवेत् ।। <br />अर्थक्रमो बलीयान्स्याद्यतः पाठक्रमादिह ।। १२०३ ।। </div>
						<div class="verse">क्रियानिवृत्तिविषये प्रयोगो जगतीक्ष्यते ।।<br />अभिधानस्य शान्तादेः प्रत्यक्षेणेह सर्वतः ।। १२०४ ।। </div>
						<div class="verse">बहिष्करणचेष्टाया निवृत्तौ दान्त उच्यते ।।<br />दान्तोऽश्वो गौर्गजो वाऽपि प्रयोगस्तत्र वीक्ष्यते ।। १२०५ ।। </div>
						<div class="verse">अन्तःकरणचेष्टाया निवृत्तौ शान्त उच्यते ।।<br />शान्तो भिक्षुस्तपस्वीति तत्प्रयोगसमीक्षणात् ।। १२०६ ।। </div>
						<div class="verse">नन्वप्राप्तौ विधिर्युक्तः प्राप्तास्त्वेते दमादयः ।।<br />कुतस्तत्प्राप्तिरिति चेद्यथा प्राप्तिस्तथोच्यते ।। १२०७ ।। </div>
						<div class="verse">प्रतिषिद्धं तथा काम्यं चापलं नित्यमेव च ।।<br />इयदेव जगत्यस्मिन्पुंसां कर्म समीक्ष्यते ।। १२०८ ।। </div>
						<div class="verse">निषिद्धस्य निषिद्धत्वात्कार्मकाण्डेऽपि कर्मणः ।।<br />कुतो वेदान्तविद्यायां तस्य प्राप्तिर्मनागपि ।। १२०९ ।। </div>
						<div class="verse">मुक्तेरर्वाक्षु काम्येषु मुमुक्षुत्वाद्विरक्ततः ।।<br />काम्यकर्मापि नैवेह मुमुक्षोः संभवत्यतः ।। १२१० ।। </div>
						<div class="verse">रजस्तमोतिवर्तित्वात्सत्त्वसंशुद्धिहेतुतः ।।<br />चापलान्यपि कर्माणि नातः सन्त्यस्य कानिचित् ।। १२११ ।। </div>
						<div class="verse">न पाणिपादचपल इत्युक्तेर्वा निषेधतः ।।<br />नातः संभाव्यते कर्म मुमुक्षोश्चापलं क्वचित् ।। १२१२ ।। </div>
						<div class="verse">नित्यस्याकरणाद्यः स्यादनर्थः करणादपि ।।<br />नित्यस्यावाप्यतेऽसौ चेद्वद किं नित्यकर्मणा ।। १२१३ ।। </div>
						<div class="verse">एवं नित्यानि कर्माणि कुर्वतः शुद्धचेतसः ।।<br />तित्यक्षा जायते पुंसो नित्येष्वपि च कर्मसु ।। १२१४ ।। </div>
						<div class="verse">संसारमोक्षणायाऽऽशु नित्यं कर्म न चेदलम् ।।<br />कोऽर्थस्तेनेह पुंसः स्यादकृतेन कृतेन वा ।। १२१५ ।। </div>
						<div class="verse">इति संजातपरमवैराग्यो नित्यकर्मणः ।।<br />स्वतस्त्यागं करोत्येव प्राप्तास्तेन शमादयः ।। १२१६ ।। </div>
						<div class="verse">यमान्सेवेत सततं न नित्यं नियमान्बुधः ।।<br />यमान्पतत्यकुर्वाणो नियमान्केवलान्भजन् ।। १२१७ ।। </div>
						<div class="verse">सत्यमेवं शमादीनां प्राप्तत्वान्नेष्यतेे विधिः ।।<br />प्राप्तानामेव तेषां तु साधनत्वं विधीयते ।।<br />प्रत्यग्याथात्म्यविज्ञानजन्मने श्रुतिवाक्यतः ।। १२१८ ।। </div>
						<div class="verse">यथोक्तविषये तेषां साधनत्वं न मानतः ।।<br />यतः प्राप्तमतः श्रुत्या साधनत्वं विधीयते ।। १२१९ ।। </div>
						<div class="verse">निवृत्तिमात्रं प्राप्तं वा भवेदुक्तेन वर्त्मना ।।<br />कर्तव्यता निवृत्तेस्तु न प्राप्तेति विधीयते ।। १२२० ।। </div>
						<div class="verse">ननु दान्तशमोक्त्यैव सर्वस्यैवेह कर्मणः ।।<br />वारितत्वादुपरतश्रुत्याऽन्यत्किं विधीयते ।। १२२१ ।। </div>
						<div class="verse">बहिरन्तःक्रियातोऽन्या न क्रिया विद्यते यतः ।।<br />नोत्सर्गविधिना यस्मान्नापवादस्य बाधनम् ।। १२२२ ।। </div>
						<div class="verse">भूताहिंसाविधिर्यस्मान्नाग्नीषोमीयमारभित् ।।<br />ऊर्ध्वं प्राणा उत्क्रामन्ति यूनः स्थविर आयति ।। १२२३ ।। </div>
						<div class="verse">प्रत्युत्थानाभिवादाभ्यां पुनस्तान्प्रतिपद्यते ।।<br />इत्यौत्सर्गिकमाचारं यथा ब्रह्मा प्रबाधते ।। १२२४ ।। </div>
						<div class="verse">औत्सर्गिकत्यागविधिं नित्यकर्मविधिर्बलात् ।।<br />तस्य जीवनमात्रैकहेतुत्वाद्बाधते ध्रुवम् ।। १२२५ ।। </div>
						<div class="verse">नित्यकर्मविधेर्यस्माच्छमादिविधिना हतिः ।।<br />न संप्राप्तेत्यतो यत्नात्प्रारब्धोपरतश्रुतिः ।। १२२६ ।। </div>
						<div class="verse">इह चोपरतश्रुत्या तिष्ठत्यादिवदुच्यते ।।<br />कर्माकर्मैव पुंसोऽस्य ह्यनुष्ठेयतयाऽऽमृतेः ।। १२२७ ।। </div>
						<div class="verse">अनुष्ठेयतया श्रुत्या निवृत्तिः सर्वकर्मणाम् ।।<br />यस्माद्विधीयते तस्मात्तत्त्यागी पतितो भवेत् ।। १२२८ ।। </div>
						<div class="verse">इत्यत्र चोदयित्वैके परिहारं प्रचक्षते ।।<br />नित्यानां कर्मणां कस्मात्परित्यागो विधीयते ।। १२२९ ।। </div>
						<div class="verse">काम्यादिकर्मवत्तेषां मनोव्याक्षेषहेतुतः ।।<br />त्यागोऽतश्चोद्यते श्रुत्या नित्यानामपि कर्मणाम् ।। १२३० ।। </div>
						<div class="verse">भूत्वा समाहित इति समाधानं विधास्यते ।।<br />चोद्यस्यासंभवाोऽस्यात्र श्रुत्यैव विहितत्वतः ।। १२३१ ।। </div>
						<div class="verse">साधनत्वेन शान्त्यादेः सम्यग्ज्ञानस्य जन्मने ।।<br />नातश्चोद्यावकाशोऽत्र शमादेर्विहितत्वतः ।। १२३२ ।। </div>
						<div class="verse">साध्यसाधनसंबन्धविधाने सत्यसंभवः ।। <br />स्वर्गादाविव यागादेर्विधानादेव कारणात् ।। १२३३ ।। </div>
						<div class="verse">दोषान्तरप्रसङ्गार्थं परिहारः कृतस्ततः ।।<br />चोद्यपूर्वक एतस्मिन्नन्यचोद्यस्य संभवात् ।। १२३४ ।।  </div>
						<div class="verse">यदि व्याक्षेपकारित्वान्नित्यं कर्म निषिध्यते ।।<br />बहु भिक्षाटनाद्यस्ति तत्कस्मान्न निषिध्यते ।। १२३५ ।। </div>
						<div class="verse">वेदान्तश्रवणाद्यस्ति बहु व्याक्षेपकारि च ।। <br />तन्नित्यकर्मवत्सस्माच्छ्रुत्येह न निषिध्यते ।। १२३६ ।। </div>
						<div class="verse">नैष दोषः प्रधानार्थसमाप्तेरेव कारणात् ।।<br />भिक्षाटनाद्यनुष्ठानं तादर्थ्यान्न निषिध्यते ।। १२३७ ।। </div>
						<div class="verse">प्रत्यग्याथात्म्यविज्ञानसमाप्त्याऽपेक्षितत्वतः ।। <br />वेदान्तश्रवणादीनां न त्यागोऽतोऽत्र भण्यते ।। १२३८ ।। </div>
						<div class="verse">समाप्तिं न समायाति प्रधानं यदसंभवे ।।<br />निषिद्धमपि तत्कार्यं तत्समाप्तिप्रयुक्तितः ।। १२३९ ।। </div>
						<div class="verse">प्रधानचोदनैवास्य चोदनातोऽवगम्यते ।।<br />भिक्षाटनादिना नर्ते प्रधानं हि समाप्यते ।। १२४० ।। </div>
						<div class="verse">शेषभक्षं न कुर्वन्ति प्रधानार्थानुरोधतः ।।<br />साक्षाद्विहितमप्येवं तादर्थ्यात्कर्म नो मतम् ।। १२४१ ।। </div>
						<div class="verse">याः काश्चिज्जीवता शत्यास्त्यक्तुं तित्यक्षता क्रियाः ।।<br />ताः सर्वाः संपरित्यज्य निमेषाजौ व्यवस्थितः ।। १२४२ ।। </div>
						<div class="verse">उक्तविध्यर्थविषयाद्याः क्रिया विषयान्तरे ।।<br />निषिध्यन्तेऽत्र ताः सर्वा व्याधातायैव ता यतः ।। १२४३ ।। </div>
						<div class="verse">द्वंद्वप्रवाहसंपातसहिष्णुरभिधीयते ।।<br />तितिक्षुवचनेनात्र दुरुक्तादेस्तथैव च ।। १२४४ ।। </div>
						<div class="verse">स्वातन्त्र्यं येषु कर्तुः स्यात्करणाकरणं प्रति ।।<br />तान्येव तु निषिद्धानि कर्माणीह शमादिभिः ।। १२४५ ।। </div>
						<div class="verse">अस्वातन्त्र्यं तु येषु स्यात्कर्तुः कर्मसु सर्वदा ।।<br />समाहितोक्त्याऽथेदानीं तन्निरोधो विधीयते ।। १२४६ ।।</div>
						<div class="verse">पिण्डीकृत्येन्द्रियग्रामं बुद्धावारोप्य निश्चलम् ।।<br />विषयांस्तत्स्मृतींस्त्यक्त्वा तिष्ठेच्चिदनुरोधतः ।। १२४७ ।। </div>
						<div class="verse">एषोऽभ्युपायः सर्वत्र वेदान्तेषु विधीयते ।।<br />तत्त्वमस्यादिवाक्यार्थज्ञानोत्पत्त्यर्थमादरात् ।। १२४८ ।। </div>
						<div class="verse">नाविरतो दुश्चरितान्नाशान्तो नासमाहितः ।।<br />नाशान्तमानसो वाऽपि प्रज्ञानेनैनमाप्नुयात् ।। १२४९ ।। </div>
						<div class="verse">मुक्तेर्हि बिभ्यातो देवा मोहेनापिदधुर्नरान् ।।<br />ततस्ते कर्मसूद्युक्ताः प्रावर्तन्त दिवानिशम् ।। १२५० ।। </div>
						<div class="verse">यतः कर्म तमोहेतुस्तस्मादेव मुमुक्षुभिः ।।<br />ज्ञानेन भित्त्वा संमोहं सर्वानर्थैकसंश्रम् ।। १२५१ ।। </div>
						<div class="verse">संन्यस्य सर्वकर्माणि प्रत्यक्प्रवणधीर्नरः ।।<br />प्रत्यग्याथात्म्यविज्ञानमात्रमेव समाश्रयेत् ।। १२५२ ।। </div>
						<div class="verse">तत एवैकलाद्यस्मात्संसाराद्विप्रमुच्यते ।।<br />इत्येतदाह विस्पष्टं भाल्लविब्राह्मणं वचः ।। १२५३ ।। </div>
						<div class="verse">यदा पञ्चावतिष्ठन्ते ज्ञानानि मनसा सह ।।<br />बुद्धिश्च न विचेष्टेन तामाहुः परमां गतिम् ।। १२५४ ।। </div>
						<div class="verse">तां योगमिति मन्यन्ते स्थिरामिन्द्रियधारणाम् ।।<br />अप्रमत्तस्तदा भवति योगो हि प्रभवाप्ययौ ।। १२५५ ।। </div>
						<div class="verse">यच्छेद्वाङ्भनसी प्राज्ञास्तद्यच्छेज्ज्ञान आत्मनि ।।<br />ज्ञानमात्मनि महति तद्यच्छेच्छान्त आत्मनि ।। १२५६ ।। </div>
						<div class="verse">उत्तिष्ठत जाग्रत प्राप्य वराग्निबोधत ।।<br />सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।।<br />अन्तःशरीरे ज्योतिर्मयो हि शुभ्रो यं पश्यन्ति यतयः क्षीणदोषाः ।। १२५७ ।। </div>
						<div class="verse">न चक्षुषा गृह्यते नापि वाचा नान्यैर्देवैस्तपसा कर्मणा वा ।।<br />ज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ।। १२५८ ।। </div>
						<div class="verse">प्रतिशाखं तथाऽन्यानि ज्ञानोपायप्रसिद्धये ।।<br />तन्मूलानि तथाऽन्यानि स्मृतिवाक्यानि कोटिशः ।। १२५९ ।। </div>
						<div class="verse">सन्त्येवाऽऽत्मपरिज्ञानसाधनानां प्रसिद्धये ।।<br />अनग्निरनिकेतः स्यादशर्माऽशरणो मुनिः ।। १२६० ।। </div>
						<div class="verse">त्यज धर्ममधर्मं च उभे सत्यानृते त्यज ।।<br />उभे सत्यानृते त्यक्त्वा येन त्यजसि तं त्यज ।। १२६१ ।। </div>
						<div class="verse">यतो यतो निवर्तते ततस्ततो विमुच्यते ।।<br />निवर्तनाद्धि सर्वतो न वेत्ति दुःखमण्वपि ।। १२६२ ।। </div>
						<div class="verse">कोऽहं कस्य कुतो वेति कः कथं वा भवेदिति ।। <br />प्रयोजनमतिर्नित्यमेवं मोक्षाश्रमी भवेत् ।। १२६३ ।। </div>
						<div class="verse">नैतादृशं ब्राह्मणस्यास्ति वित्तं यथैकता समता सत्यता च ।।<br />शीलं स्थितिर्दण्डनिधानमार्जवं ततस्ततश्चोपरमः क्रियाभ्यः ।। १२६४ ।। </div>
						<div class="verse">निवर्तयित्वा रसनं रसेभ्यो घ्राणं च गन्धाच्छ्रवणं च शब्दात् ।।<br />स्पर्शात्तनुं रूपगुणाच्च चक्षुस्ततः परं पश्यति स्वं स्वभावम् ।। १२६५ ।। </div>
						<div class="verse">एवं मनुवसिष्ठादिधर्मेष्वपि सहस्रशः ।।<br />स्पष्टानि सन्ति वाक्यानि यथोक्तार्थप्रसिद्धये ।। १२६६ ।।</div>
						<div class="verse">साध्यस्य कर्मणस्त्यागात्सामर्थ्यादेव सिद्धतः ।।<br />तत्साधनस् संत्यागे श्रद्धावित्तगिराऽत्र किम् ।। १२६७ ।।</div>
						<div class="verse">मैवं दृष्टार्थविषये यत्कर्मास्यावशेषितम् ।।<br />तत्साधनेष्वममताविधानार्थं वचो यतः ।। १२६८ ।। </div>
						<div class="verse">श्रद्धैव वित्तमस्येति नान्यदस्य यतस्ततः ।।<br />श्रद्धावित्तोऽयमित्युक्तः संन्यासी सर्वकर्मणाम् ।। १२६९ ।। </div>
						<div class="verse">भूत्वेत्यस्याभिसंबन्धः सर्वैः शान्तादिभिः पदैः ।।<br />विधिनाऽस्यापि चाऽऽक्षेपाद्विधितन्त्रत्वमिष्यते ।। १२७० ।। </div>
						<div class="verse">पाण्डित्यादि पुरोक्तं यत्तस्येयमुपसंहृतिः ।।<br />प्राक्तदात्मानमेावावेदिति यच्च समीरितम् ।।<br />सेतिकर्तव्यताकोऽथ विधिस्तस्यायमुच्यते ।। १२७१ ।। </div>
						<div class="verse">अन्वयव्यतिरेकाभ्यां यथोक्तैः साधनैर्युतः ।। १२७२ ।। <br />आत्मन्येव तमात्मानं निष्कृष्यानात्मराशितः ।। <br />पश्येदित्यभिसंबन्धः पश्यतीत्यथवा भवेत् ।। १२७३ ।। </div>
						<div class="verse">विध्यर्थस्य पुरा प्राप्तेः काण्वानामनुवादतः ।।<br />द्रष्टव्याद्युक्तितस्तस्मात्पश्यतीत्यभिधीयते ।। १२७४ ।। </div>
						<div class="verse">आत्माऽनात्मप्रधानत्वाद्ब्रह्मरूपेण नेक्ष्यते ।। १२७५ ।। <br />विशेषणत्वं स्वार्थोऽपि सत्कार्ये कारणे गतः ।।<br />स्वात्माविद्यासमुत्थेऽस्मिन्नात्माविद्यासमाश्रयात् ।। १२७६ ।। </div>
						<div class="verse">देहेन्द्रियमनोधीभ्यो ह्यन्वयव्यतिरेकतः ।।<br />मुञ्जेषीकावदुत्कृष्य पश्येदात्मानमात्मनि ।। १२७७ ।। </div>
						<div class="verse">आत्मन्येव यदाऽऽत्मानं विभज्यानात्मनोऽखिलात् ।।<br />प्रपश्यति तदाऽनात्मा न पृथग्व्यवशिष्यते ।। १२७८ ।। </div>
						<div class="verse">स एष नेति नेत्यात्मेत्यथैतस्मात्पुरोदितात् ।।<br />वाक्यात्सर्वमसंसर्गमात्मानं परिपश्यति ।। १२७९ ।।</div>
						<div class="verse">अविद्यातज्जकार्याणां प्रत्यग्दर्शनबाधतः ।।<br />अव्यावृत्ताननुगतं ब्रह्मात्मनं प्रपश्यति ।। १२८० ।। </div>
						<div class="verse">नानुत्पन्नमतो ज्ञानं नाप्यज्ञानमबाधितम् ।। <br />कृत्स्नज्ञेयसमाप्तत्वान्न किंचिदवशिष्यते ।। १२८१ ।। </div>
						<div class="verse">इयं सा ब्रह्मविद्योक्ता मधुकाण्डे पुरोदिता ।। <br />या तस्या जन्मनः काले फलं श्रुत्याऽधुनोच्यते ।।१२८२ ।। </div>
						<div class="verse">अकर्तृत्वात्मविज्ञानाद्ध्वस्तात्माज्ञानहेतुतः ।।<br />नैनं ब्रह्मविदं पाप्मा तरत्यज्ञं यथा तथा ।। १२८३ ।। </div>
						<div class="verse">पाप्मशब्देन धर्मोऽपि देहोपादानहेतुतः ।।<br />मुमुक्षोस्तदनिष्टत्वादिह निःशेष उच्यते ।। १२८४ ।। </div>
						<div class="verse">दुःखाभावः सदेहस्य नैवास्तीति श्रुतेर्मतम् ।।<br />तस्माद्देहोऽप्यनर्थः स्याद्देहो नाशाच्च सर्वदा ।। १२८५ ।। </div>
						<div class="verse">न तपत्यथ तं कस्मात्तापकोऽप्यात्मवेदिनम् ।। <br />पाप्मेति हेतुरधुना तत्र श्रुत्याऽभिधीयते ।। १२८६ ।। </div>
						<div class="verse">अकर्तृत्वात्मयाथात्म्यसम्यग्ज्ञानाग्निना यतः ।।<br />सर्वं पापं तपत्येष भस्मसात्कुरुतेऽग्निवत् ।। १२८७ ।। </div>
						<div class="verse">स्वयमेवेश्वरः प्राह प्रपन्नाय किरीटिने ।।<br />पुराणः शाश्वतोऽचिन्त्यः सर्वभूतानुकम्पया ।। १२८८ ।। </div>
						<div class="verse">यथैधांसि समिद्धोऽग्निर्भस्मसात्कुरुतेऽर्जुन ।।<br />ज्ञानाग्निः सर्वकर्माणि भस्मसात्कुरुते तथा ।। १२८९ ।। </div>
						<div class="verse">संबन्धे सति पाप्माऽयं स्वफलेनानुतापयेत् ।।<br />अकर्तृत्वान्न संबन्धो विदुषोऽस्तीह पाप्मभिः ।। १२९० ।। </div>
						<div class="verse">तदेतदुच्यते श्रुत्या नैनं पाप्मेति यत्नतः ।। <br />नैनं ब्रह्मविदं पाप्मा तरति व्याप्नुते स्वतः ।। १२९१ ।। </div>
						<div class="verse">तदकर्तृत्वतो हेतोर्ब्रह्मवित्तु सकारणम् ।। <br />सर्वं तरति पाप्मानं सर्पादीन्त्रशना यथा ।। १२९२ ।। </div>
						<div class="verse">आत्मयाथात्म्यवित्सोऽयं विपापो विरजः स्वतः ।।<br />निष्कर्मा स्याद्विपापोऽयं विरजस्कोऽप्यकामतः ।। १२९३ ।। </div>
						<div class="verse">सर्वसंशयहेत्येश्च प्रत्यङ्मोहस्य नाशतः ।।<br />स्यादेषोऽविचिकित्सोऽतः सर्वसंशयवर्जितः ।। १२९४ ।। </div>
						<div class="verse">एवमात्मापरिज्ञानाद्ध्वस्ताविद्यो भवेद्यदा ।।<br />अनापन्नादिमध्यान्तं ब्राह्मण्यं लभते तदा ।। १२९५ ।। </div>
						<div class="verse">इमामवस्थामापन्नो मुख्यो ब्राह्मण उच्यते ।।<br />भाविवृत्त्या स गौणस्तु प्रागतो ब्राह्मणो भवेत् ।। १२९६ ।। </div>
						<div class="verse">जातौ ब्राह्मणशब्दोऽयं मा प्रापदिति तं श्रुतिः ।।<br />व्याचष्टेऽतः प्रयत्नेन ब्रह्मलोकगिरा स्वयम् ।। १२९७ ।। </div>
						<div class="verse">अव्यावृत्ताननुगतं ब्रह्मेत्यत्राभिधीयते ।।<br />लोकोऽपि दृष्टिमात्रत्वात्प्रत्यङ्भात्रं निरुच्यते ।। १२९८ ।। </div>
						<div class="verse">अन्योन्यार्थसमाप्तित्वात्कर्मधारय एव तु ।।<br />समासोऽत्र परिग्राह्यो निषादस्थपतिर्यथा ।। १२९९ ।। </div>
						<div class="verse">श्रुतमेकविभक्तित्वं विभक्त्यन्तरकल्पनात् ।।<br />लघीयोऽतीव यत्तस्मात्कर्मधारय एव सः ।। १३०० ।। </div>
						<div class="verse">ब्रह्मलोकमिमं साक्षाद्धे सम्राड् ब्रह्मविद्यया ।।<br />प्रापितोऽस्यभवं पूर्वं यत्प्रतिज्ञातवानहम् ।। १३०१ ।। </div>
						<div class="verse">इत्येवं याज्ञवल्क्यस्तं नृपमुक्तेन वर्त्मना ।।<br />साक्षादनुशशासैनमित्युक्तिः स्याच्छ्रुतेरियम् ।। १३०२ ।। </div>
						<div class="verse">अनुशिष्टोऽथ नृपतिर्विद्यानिष्क्रयहेतुतः ।।<br />सोऽहमित्यादिकं वाक्यं गुरुमाह त्वरान्वितः ।। १३०३ ।। </div>
						<div class="verse">ब्रह्मविद्या समाप्तेयं ससंन्यासाऽद्वयात्मिका ।।<br />सेतिकर्तव्यताकेयं साङ्गा निःश्रेयसे नृणाम् ।। १३०४ ।। </div>
						<div class="verse">निःशेषपुरुषार्थोऽयं समाप्तो ब्रह्मबोधतः ।।<br />सर्वानर्थनिरासार्थमेतावानेव चाऽऽदृतैः ।। १३०५ ।। </div>
						<div class="verse">कर्तव्यो यत्नमास्थाय कृते यस्मिन्कृतार्थता ।।<br />नान्यतः कृतकृत्यः स्यादुक्तज्ञानातिरेकतः ।। १३०६ ।। </div>
						<div class="verse">व्याख्यातो योऽयमत्राऽऽत्मा स विज्ञानानुरोधतः ।।<br />फलाय स्यादविज्ञात इत्येतदधुनोच्यते ।। १३०७ ।। </div>
						<div class="verse">पञ्चमान्त उपन्यस्तं रातेर्दातुः परायणम् ।।<br />तद्विदस्तिष्ठमानस्येत्यस्य चेहोपसंहृतिः ।। १३०८ ।। </div>
						<div class="verse">आत्मान्तेनास्य वाक्येन स्वतस्तत्त्वमिहोच्यते ।।<br />अन्नादवसुदानाभ्यामविद्योत्थं तु भण्यते ।। १३०९ ।। </div>
						<div class="verse">निःशेषान्नादनादात्मा प्राणान्तोऽन्नाद उच्यते ।।<br />आत्माऽयं कारणं यस्मात्कार्यमित्यखिलं ततः ।। १३१० ।। </div>
						<div class="verse">कारणेऽनुपयुक्तं यत्कार्यं तन्नेह विद्यते ।।<br />कार्येऽप्यनुपयुक्तं यन्न तत्कारणमुच्यते ।। १३११ ।। </div>
						<div class="verse">अन्योन्यार्थव्यपेक्षित्वात्कार्यकारणवस्तुनोः ।।<br />नान्योन्यार्थातिरेकेण सिध्येते कार्यकारणे ।। १३१२ ।। </div>
						<div class="verse">वसूपकरणं प्रोक्तं तद्ददातीश्वरत्वतः ।।<br />यतस्ततोऽज आत्माऽयं वसुदान इहोच्यते ।। १३१३ ।। </div>
						<div class="verse">अन्नादवसुदानाभ्यां गुणाभ्यां यः समीक्षते ।। <br />ईश्वरं स यथादृष्टि फलमाप्नोति मानवः ।। १३१४ ।। </div>
						<div class="verse">इत्येवमयथावस्तुदर्शिनः फलमीरितम् ।।<br />यथावस्तुदृशोऽप्येवं यथा रज्ज्वािदिदर्शिनः ।। १३१५ ।। </div>
						<div class="verse">ये यथा मां प्रपद्यन्ते तांस्तथैव भजाम्यहम् ।। <br />इति चाऽऽहेश्वरो वाक्यमुक्तार्थप्रतिपत्तये ।। १३१६ ।। </div>
						<div class="verse">यथातत्त्वं तु योऽज्ञातं वस्तु साक्षात्प्रपद्यते ।। <br />यथावस्त्वेव तस्यापि फलं  स्यादिति भण्यते ।। १३१७ ।। </div>
						<div class="verse">काण्डद्वयस्य वा योऽर्थः स संक्षिप्याभिधीयते ।।<br />स वा इत्यादिवाक्येन सारार्थस्य जिघृक्षया ।। १३१८ ।। </div>
						<div class="verse">अविद्यावान्पुरा योक्तो मृत्युजन्मादिसंसृतिः ।।<br />स वा इति गिरा सोऽत्र स्मार्यते ब्रह्मसंगतौ ।। १३१९ ।। </div>
						<div class="verse">स वा एष पुरोक्तेन यो वाक्येन प्रकाशितः ।।<br />प्रध्वस्ताज्ञानतज्जः सन्परां निर्वृतिमगतः ।। १३२० ।। </div>
						<div class="verse">महानित्यभिधानेन सत्यज्ञानादिलक्षणम् ।। <br />ब्रह्मैव प्रोच्यते साक्षात्प्रत्यगात्मविशेषणम् ।। १३२१ ।। </div>
						<div class="verse">ब्रह्मैवाऽऽत्मा स्वतोऽबोधादब्रह्मैव प्रकाशते ।।<br />जरादिधर्मवांस्तस्माद्ब्रह्मणैव विशेष्यते ।। १३२२ ।। </div>
						<div class="verse">प्रमान्तरानधिगता ब्रह्मता प्रत्यगात्मनः ।।<br />प्रत्यक्त्वं ब्रह्मणस्तद्वद्वचसैव प्रबोध्यते ।। १३२३ ।। </div>
						<div class="verse">अहं ब्रह्मेतिवाक्योत्थविज्ञानात्प्रत्यगात्मनः ।। <br />ध्वस्तेऽज्ञाने सकार्येऽथ यद्रूपं तदिहोच्यते ।। १३२४ ।। </div>
						<div class="verse">रज्जुः सर्पादिनेवाऽऽत्मा विनाऽविद्यां न जायते ।।<br />कार्यात्मना यतस्तस्मादात्माऽज इति भण्यते ।। १३२५ ।। </div>
						<div class="verse">सर्वभावविकाराणां जन्म मूलं यतस्ततः ।।<br />सर्वेषां प्रतिषेधः स्यान्निषेधादात्मजन्मनः ।। १३२६ ।। </div>
						<div class="verse">तथाऽपि ताञ्श्रुतिर्यत्नाज्जरादीन्प्रतिषेधति ।।<br />स्वाभाविकत्वाशङ्कायाः प्रतिषेधस्य सिद्धये ।। १३२७ ।। </div>
						<div class="verse">कालात्मना ह्यवच्छेदान्नायं कालंजरत्वतः ।।<br />देहादिवज्जरामेति तस्मादात्माऽजरः स्मृतः ।। १३२८ ।। </div>
						<div class="verse">सर्वस्य परिणामस्य हानोपादानमात्रतः ।।<br />जराजन्मनिषेधेन सर्वोऽतोऽत्र निषिध्यते ।। १३२९ ।। </div>
						<div class="verse">परिणामोऽस्य येनान्त्यः श्रुत्येह प्रतिषिध्यते ।। १३३० ।। <br />देहस्थितेरवसितिर्मृतिशब्देन भण्यते ।। <br />तन्निषेधोऽमरोकत्याऽत्र नित्यस्याऽऽत्मन उच्यते ।। १३३१ ।। </div>
						<div class="verse">नाजस्यापरिणामस्य मरणं जगतीक्ष्यते ।।<br />अजोऽजरश्च तेनोक्तोऽमरश्चैष ततः स्मृतः ।। १३३२ ।। </div>
						<div class="verse">परिणामात्मको मृत्युरमरोक्त्या निवारितः ।।<br />अमृतोक्त्याऽथ नाशोऽस्य वार्यते यो निरन्वयः ।। १३३३ ।। </div>
						<div class="verse">अविनाशीत्यपि तथा विनाशद्वयमात्मनः ।।<br />श्रुत्या निषिध्यते साक्षात्प्रत्यक्तौटस्थ्यसिद्धये ।। १३३४ ।। </div>
						<div class="verse">कामकर्मतमोभावादमरोऽमृत एव च ।।<br />तत एवाभयः प्रत्यङ्भयं हि तदबोधतः ।।<br />कारणस्य निषेधोऽतो भयकार्यनिषेधतः ।। १३३५ ।। </div>
						<div class="verse">कुतोऽभयत्वसंसिद्धिः प्रतीच इति शङ्किते ।।<br />ब्रह्मेत्याहाऽऽत्मनस्तत्त्वं ब्रह्म त्वभयमेव हि ।। १३३६ ।। </div>
						<div class="verse">अहं ब्रह्मेत्यतः साक्षाद्यथोक्तेनैव वर्त्मना ।<br />भयहेतोर्निरासेन स ब्रह्माभमश्नुते ।। १३३७ ।। </div>
						<div class="verse">सर्वोपनिषदामेष संक्षिप्तोऽर्थ इहोदितः ।।<br />उत्पत्त्यादिविकल्पोऽयमस्यैव प्रतिपत्तये ।। १३३८ ।। </div>
						<div class="verse">एकप्रभृतिसंख्येयं रेखासंकेतवर्त्मना ।।<br />प्रतिपत्तिरसंख्येयवस्तुनः स्याद्यथा तथा ।। १३३९ ।। </div>
						<div class="verse">सर्वप्रमाणविषयलङ् घिनोऽकार्यकारण-<br />वस्तुनः प्रतिपत्तिः स्याज्जन्मादिध्वंसवर्त्मना ।। १३४० ।। </div>
						<div class="verse">संख्येयत्वं न रेखायाः संख्यात्वं वाऽञ्जसेष्यते  ।।<br />तदध्यारोपगत्यैव तथाऽपि प्रतिपत्तये ।। १३४१ ।। </div>
						<div class="verse">यथैवमवगच्छन्ति प्रध्वस्ताशेषकल्पनम् ।।<br />आत्मानं स्थितिजन्मादिकल्पनोपायमात्रताः ।। १३४२ ।। </div>
						<div class="verse">पत्रकज्जलरेखाभिर्यथा वाऽध्यासवर्त्मना ।।<br />वर्णाञ्जानन्त्यकारादीन्पत्रादिभ्यो विलक्षणान् । १३४३ ।। </div>
						<div class="verse">तथोत्पत्त्यादिकाध्यासवर्त्मना तद्विलक्षणम् ।।<br />जन्मादिहेतुध्वंसेन नेतीति ब्रह्म गम्यते ।। १३४४ ।। </div>
						<div class="verse">इति काण्डद्वयोक्तोऽर्थः संहृत्य सफलोऽखिलः ।।<br />इह प्रदर्शितो वाक्ये तत्समाप्तिविवक्षा ।। १३४५ ।। </div>
					<div class="authorline">इति श्रीबृहदारण्यकोपनिषद्भाष्यवार्तिके चतुर्थाध्यायस्य चतुर्थं शारीरकब्राह्मणम् </div>
				</div>
		<hr>
				<div class="section" type="brahmana" id="BRVS_C04_S05">
					<div class="sname">॥ पञ्चमं ब्राह्मणम्   ॥</div>
						<div class="verse">निरधारि पुरा ब्रह्म मधुक्राण्डागमेन यत् ।।<br />याज्ञवल्कीयकाण्डेन तद्युक्त्याऽथोपपदितम् ।। १ ।। </div>
						<div class="verse">जल्पन्यायेन तत्पूर्वं पञ्चमे प्रतिपादितम् ।।<br />वादन्यायेन तद्भूयः षष्ठे सम्यक्प्रपञ्चितम् ।। २ ।। </div>
						<div class="verse">अथाधुना निगमनस्थानीयमिदमुच्यते ।।<br />मैत्रेयीब्राह्मणं श्रुत्या तथाच न्यायविद्वचः ।। ३ ।। </div>
						<div class="verse">हेतूक्तितः प्रतिज्ञायाः सिद्धार्थाया यदुत्तरम् ।।<br />वचो निगमनं तत्स्याद्वाक्यस्यावयवोक्तिभाक् ।। ४ ।। </div>
						<div class="verse">ससंन्यासाऽऽत्मविद्या या मधुकाण्डागमोदिता ।। <br />उपपत्तिप्रधानेऽपि सैव मोक्षेऽवसीयते ।। ५ ।। </div>
						<div class="verse">आत्मज्ञाानं ससंन्यासं मोक्षायेत्यागमाद्यथा ।।<br />युक्तितोऽपि तथा ज्ञेयमिति चेहोपसंहृतिः ।। ६ ।। </div>
						<div class="verse">व्याख्यातत्वात्पदार्थानां चतुर्थेऽध्याय एव तु ।।<br />तद्व्याख्यानाय यत्नोऽतो न भूयः क्रियतेऽधुना ।। ७ ।। </div>
						<div class="verse">शब्दस्यैवाऽऽत्मनो जन्म चतुर्थे प्रतिपादितम् ।।<br />सर्वोपसंहृतेरत्र यागादेरपि भण्यते ।। ८ ।। </div>
						<div class="verse">शब्दोऽयं बहुधा भिन्नो नामैव परमात्मजम् ।।<br />यागदानादिकं कर्म रूपं लोकपुरःसरम् ।। ९ ।। </div>
						<div class="verse">सर्वमेतदयत्नेन तत एव विनिःसृतम् ।।<br />अनन्यभूतं तेनातः साक्षात्तत्त्वं प्रगीयते ।। १० ।। </div>
						<div class="verse">अन्तर्बहीरसघनः सैन्धवस्य घनो यथा ।।<br />विज्ञानघन एवायं विज्ञानात्मा तथैव च ।। ११ ।। </div>
						<div class="verse">स्वविकारोपसंश्लेषाद्विज्ञानात्मत्वमेत्यतः ।।<br />तद्धेतुनाशात्प्रकृतिं स्वामेव प्रतिपद्यते ।। १२ ।। </div>
						<div class="verse">परिणामनिषेधः स्यादविनाशिगिराऽऽत्मनः ।।<br />अनुच्छित्तिगिरा नाशो वार्यते यो निरन्वयः ।। १३ ।। </div>
						<div class="verse">मात्रासंसर्गजस्त्वेष यो विनाशादिधर्मवान् ।। <br />अविद्यामात्रहेतूत्थो रज्जुसर्पादिवन्मतः ।। १४ ।। </div>
						<div class="verse">मात्रासंसर्गजस्त्वेष यो विनाशादिधर्मवान् ।।<br />अविद्यामात्रहेतूत्थाो रज्जुसर्पादिवन्मतः ।। १४ ।। </div>
						<div class="verse">ब्रह्मैवैकः स आत्मोक्तो ह्यध्यायेषु चतुर्ष्वपि ।।<br />उपायमात्रभेदोऽत्र न तूपेयः प्रभिद्यते ।। १५ ।। </div>
						<div class="verse">नेेति नेति चतुर्थेऽसौ यथैव प्रतिपादितः ।।<br />नेतीति पञ्चमेऽप्येवं निर्विकल्पोऽवधारितः ।। १६ ।। </div>
						<div class="verse">षष्ठोऽपि जनकाख्यानप्रारम्भे तद्वदीरितः ।।<br />निर्विकल्पो यथैकोऽर्थो  नेतीत्यत्रोपसंदृतः ।। १७ ।। </div>
						<div class="verse">नेतीति शास्रावसितौ तथैवाऽऽत्मोपसंहृतः ।।<br />एकरूपमतस्तत्त्वं सर्वत्रैव विवक्षितम् ।। १८ ।। </div>
						<div class="verse">नेति नेत्यात्मकात्तत्त्वात्प्रकाराणां शतैरपि ।।<br />निरूप्यमाणे नान्यादृग्यस्मात्तत्वं समीक्ष्यते ।। १९ ।। </div>
						<div class="verse">तर्कतो यदि वा वाक्यादत एवेदमेव तु ।।<br />नेतिनेत्यात्मविज्ञानमृतत्वैकसाधनम् ।। २० ।।</div>
						<div class="verse">ससंन्यासं विनिश्चेयमिति शास्रस्य संग्रहः ।।<br />अमृतप्राप्तयेऽलं स्यात्साधनान्तरनिस्पृहम् ।। २१ ।। </div>
						<div class="verse">यथोदितमिदं ज्ञानं सहकार्यन्यसाधन-<br />निरपेक्षमलं मुक्त्या इत्येतदभिधीयते ।। २२ ।। </div>
						<div class="verse">एतावदर एवैतदमृत्वस्य सिद्धये ।।<br />प्रत्यग्याथात्म्यविज्ञानं नान्यत्किंचिदपेक्ष्यते ।। २३ ।। </div>
						<div class="verse">इत्युक्तार्थपरिज्ञानदार्ढ्यार्थं सर्वसाधनम् ।।<br />कर्माणि चापनुद्याऽऽशु प्रवव्राजाविचारयन् ।। २४ ।। </div>
						<div class="verse">न केवलमिदं ज्ञानं कर्मसाधननिस्पृहम् ।।<br />निःशेषकर्मसंन्यासापेक्षाऽपि स्याद्यतो मुनिः ।। २५ ।।</div>
						<div class="verse">सम्यग्विज्ञाततत्त्वत्वात्कृतार्थोऽप्यखिलं स्वयम् ।।<br />तत्याज कर्म त्वरया वाङ्भनःकायसाधनम् ।। २६ ।। </div>
						<div class="verse">अतोऽवगम्यते नूनं न कर्म सहतेऽखिलम् ।।<br />आत्मज्ञानं यतोऽत्याक्षीत्सम्यग्ज्ञानोऽपि तन्मुनिः ।। २७ ।। </div>
						<div class="verse">कर्महेतुविरुद्धत्वात्सम्यग्ज्ञानस्य कर्मणा ।।<br />विरोधोऽत्यर्थमेवातस्तत्त्यक्तं ज्ञानशालिना ।। २८ ।। </div>
						<div class="verse">एवं काण्डद्वयेनेयं सफलाऽनवशेषतः ।।<br />सर्वसंन्यासनिष्ठा च ब्रह्मविद्या समीरिता ।। २९ ।। </div>
						<div class="verse">एतावानुपदेशः स्याद्वेदे श्रेयोर्थिनां नृणाम् ।।<br />कृतकृत्यो भवेत्क्षिप्रमेतज्ज्ञात्वाऽनुशासनम् ।। ३० ।। </div>
					<div class="authorline">इति श्रीबृहदारण्यकोपनिषद्भाष्यवर्तके चतुर्थाध्यायस्य पञ्चमं ब्राह्मणम्</div>
				</div>
		<hr>		
			<div class="authorline">त्रिसाहस्री तथा पञ्च शतान्यत्र समासतः ।।<br />चत्वारिंशत्तथा श्लोकाः षष्ठाध्यायस्य वार्तिके ।। </div>
			<div class="authorline">इति श्रीमत्परमहंसपरिव्राजकाचार्यभगवत्पूज्यपादश्रीशंकराचार्यशिष्य सुरेश्वराचार्यकृतौ बृहदारण्यकोपनिषद्भाष्यवार्तिके चतुर्थोऽध्यायः </div>
</div>

<!-- div #main-navbar .main-navbar .main-navbar-fixed-top -->

				<div id="main-sidebar" class="main-sidebar main-sidebar-right">
					<div id="main-sidebar-wrapper" class="main-sidebar-wrapper">
						<div class="section">
							<h3>  ॥ चतुर्थोऽध्यायः ॥ </h3>
						</div>
			   <hr>
						<nav>
							<ul>
								<li class="close-sb"><a href="#BRVS_C04_S01">॥ प्रथमं ब्राह्मणम्  ॥</a></li>
							   
								<li class="close-sb"><a href="#BRVS_C04_S02">॥ द्वितीयं ब्रह्माणम्  ॥</a></li>
					 
								<li class="close-sb"><a href="#BRVS_C04_S03">॥ तृतीयं ब्राह्मणम्  ॥</a></li>
							
								<li class="close-sb"><a href="#BRVS_C04_S04">॥ चतुर्थं ब्राह्मणम्   ॥</a></li>
							 
								<li class="close-sb"><a href="#BRVS_C04_S05">॥ पञ्चमं ब्राह्मणम्  ॥</a></li>
							</ul>
						</nav>
					</div>
				</div>

<!-- #main-sidebar .main-sidebar .main-sidebar-right -->

				<script src="https://ajax.googleapis.com/ajax/libs/jquery/1.11.2/jquery.min.js"></script>
				<script src="https://ajax.googleapis.com/ajax/libs/jqueryui/1.11.4/jquery-ui.min.js"></script>
				<script src="dist/jquery.simpler-sidebar.min.js"></script>
				<div id="main-navbar" class="main-navbar main-navbar-fixed-top">
					<div class="main-navbar-content">
						<div id="toggle-sidebar" class="icon right" title="Sidebar Menu">
							<img alt="menu" src="assets/menu32@64.png" width=24px height="24px">
						</div>
					</div>
				</div>

				<script>
				$(document).ready(function() {
					$('#main-sidebar').simplerSidebar({
						opener: '#toggle-sidebar',
						animation: {
							easing: "easeOutQuint"
						},
						sidebar: {
							closingLinks: '.close-sb'
						}
					});
				});
				</script>


				<a href="#index"><font size="3"> Back to Top </font></a>				
			</div>
		</div>
</span>
</body>
</html>
