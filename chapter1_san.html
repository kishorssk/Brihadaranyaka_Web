<!DOCTYPE html >
<html xmlns="http://www.w3.org/1999/xhtml">
<head>

<meta http-equiv="Content-Type" content="text/html; charset=UTF-8">
<title> बृहदारण्यकोपनिषद्भाष्यवार्तिकम् </title>
<!-- Devanagari Font -->
<link rel="stylesheet" href="keyboard.css">
<link rel="stylesheet" href="loadfont.css">
<!-- Bootstrap links -->
<link rel="stylesheet" href="bootstrap-3.3.5-dist/css/bootstrap.css">
<link rel="stylesheet" href="bootstrap-3.3.5-dist/css/bootstrap.min.css">
<link rel="stylesheet" href="style.css">
<!-- Sidebar Menu -->

<link rel="stylesheet" type="text/css" href="assets/style.css">

</head>

<body>
	<span> 
		<div class="header_top">  
				<div class="col-xs-1">
					<a href="index.html"><span class="glyphicon glyphicon-home" title="Home"></span></a>
				</div>
			श्रीमत्सुरेश्वराचार्यविरचितं बृहदारण्यकोपनिषद्भाष्यवार्तिकम् । 
		</div>
		<div class="row">
			<div class="col-xs-12" id="index">
				<div class="chapter" type="adhyaya" id="BRVS_C01">
					<div class="ch_name"> ॥ प्रथमोऽध्यायः ॥ </div>
<hr>
					<div class="section" type="brahmana" id="BRVS_C01_S01">
						<div class="sname">॥ प्रथमं ब्राह्मणम्  ॥</div>
							<div class="verse">तत्राश्वविषयं तावदादौ दर्शनमुच्यते ।।<br />प्राजापत्यत्वहेतोश्चाप्यश्वनामाङ्कितत्वतः ।। १ ।। </div>
							<div class="verse">अश्वस्य यच्छिरः साक्षात्तदुषा इति चिन्तयेत् ।।<br />हरेरवयवेष्वेवं योज्या कालादिदृष्टयः ।। २ ।। </div>
							<div class="verse">संस्कार्यत्वात्पशोरेवं दृष्टीरङ्गेषु योज्येत् ।। <br />कालादावमरवाङ्गत्वान्नाश्वदृष्टिर्विधित्स्यते ।। ३ ।। </div>
							<div class="verse">सत्स्वश्वादिषु कालादिदृष्टीरङ्गेषु योजयेत् ।।<br />असत्स्वात्मानमेवाश्वं कल्पयित्वा नियोजयेत् ।। ४ ।। </div>
							<div class="verse">कर्तारमश्वमग्निं च चित्यं सर्वं प्रजापतिम् ।।<br />अश्चमेधफलं चार्कं वेत्ति मृत्युं यथोदितम् ।। ५ ।। </div>
							<div class="verse">अकर्ताऽप्यश्चमेधस्य ब्राह्मणश्चेह बुद्धिमान् ।।<br />क्रत्वात्मा मृत्युरस्मीति  तादात्म्यं सोऽधिगच्छति ।। ६ ।।</div>
							<div class="verse">अश्वसंज्ञपनात्पूर्वं तथोर्ध्वं चापि हाटक - <br />राजतात्मकपात्राभ्यां गृह्येते तत्र यौ ग्रहौ ।।</div>
							<div class="verse">महिमाख्यौ तयोरेतदहर्वा इति दर्शनम् ।। ७ ।। <br />व्यत्ययेनाववोद्धव्या प्रथमार्थे च सप्तमी ।। ८ ।।</div>
							<div class="verse">समुद्र ईश्वरो ज्ञेयो योनिः कारंणमुच्यते ।। <br />सर्वस्य जगतो यंस्मादीश एवेह कारणम् ।। ९ ।। </div>
							<div class="authorline">इति श्रीबृहदारण्यकोपनिषद्भाष्यवार्तिके प्रथमं ब्राह्मणम् </div>
					</div>
<hr>
					<div class="section" type="brahmana" id="BRVS_C01_S02">
						<div class="sname">॥ द्वितीयमश्वमेधब्राह्मणम्  ॥</div>
							<div class="verse">अथाग्नेरुच्यते जन्म हयमेधोपयोगिनः ।।<br />तद्दर्शनविधित्सायैस्तुत्यर्थोत्पत्तिरिष्यते ।। १ ।। </div>
							<div class="verse">नामवद्रूपवच्चेह कारणं यावदीक्ष्यते ।।<br />नाभूत्तत्प्राक्समुत्पत्तेः प्राणाद्युत्पत्तिसंश्रवात् ।। २ ।। </div>
							<div class="verse">कार्यमुत्पत्तिमत्त्वाच्चेत्प्रागुत्पत्तेर्निषिध्यते ।।<br />कारणस्य त्वनुत्पत्तेरनिषेधस्तथा सति ।। ३ ।। </div>
							<div class="verse">तथा चानुपलब्धेश्च कार्यस्यैवास्तु नास्तिता ।। <br />कारणस्य न नास्तित्वमुक्तहेत्वोरसंभवात् ।। ४ ।। </div>
							<div class="verse">सर्वस्यानुपलब्धेस्तु मैवं वोचो यतः श्रुतिः ।।<br />नैवेह किंचनेत्याह कारणेतरनिहनुतिम् ।। ५ ।। </div>
							<div class="verse">नैवं यतः श्रुतिः साक्षात्सत्त्वमेवावदत्स्वयम् ।। <br />कार्यकारणयोः स्पष्टं मृत्युनैवेति सादरा ।। ६ ।। </div>
							<div class="verse">मृत्युना कारणेनेदं कार्यं सर्वं समावृतम् ।।<br />इति नावक्ष्यद्यद्येतदुभयं नाभवत्पुरा ।। ७ ।। </div>
							<div class="verse">प्राणपिण्डादिकार्याणां समुद्रः परमेश्वरः ।।<br />बन्धुः कारणमात्मोक्तो मृत्युरत्र स एव तु ।। ८ ।। </div>
							<div class="verse">ज्ञानमात्रसतत्त्वं यह्ब्रह्माज्ञातसतत्त्वकम् ।। <br />मृत्युर्जनिमतः साक्षात्तत्र कार्याप्ययत्वतः ।। ९ ।।</div>
							<div class="verse">सद्बीजं सत्प्रतिष्ठं च सदायतनमेव च ।।<br />प्रत्यक्षमेत्र सत्सिद्धं सदन्यस्याप्रसिद्धितः ।। १० ।। </div>
							<div class="verse">असत्सदतिरेकेण यदि वाऽव्यतिरेकतः ।।<br />व्यतिरेके सदेवासदसद्वा तत्किमुच्यते ।। ११ ।। </div>
							<div class="verse">नेह सद्व्यतिरेकेण स्वमहिम्ना प्रसिध्यति ।।<br />सर्वस्य सदपेक्षत्वात्सत्तु नान्यदपेक्षते ।। १२ ।। </div>
							<div class="verse">मतमव्यतिरेकेण सतोऽसत्सत्तदिष्यताम् ।।<br />कुतोऽदो लभतेऽसत्त्वं यत्सदात्मनि निष्ठितम् ।। १३ ।। </div>
							<div class="verse">अन्योन्यव्यतिरेकित्वान्नान्योन्यात्मकता तयोः ।।<br />विरोधित्वाच्च नान्योन्यं संबन्धस्तापशीतवत् ।। १४ ।। </div>
							<div class="verse">स्फुरताऽपि सतो नान्यदभिधातुं घटादिवत् ।। <br />शक्यते नाभिधानेन ह्यसद्वस्तु निरुच्यते ।। १५ ।। </div>
							<div class="verse">वस्तुनोऽतिशयः कश्चिदभाववचसोच्यते ।।<br />तस्य तेनाभिसंव्याप्तेर्न कथंचिदपहनुतिः ।। १६ ।। </div>
							<div class="verse">क्रिया वा तत्फलं वा स्यादभावो नाऽऽत्महेतुहा ।।<br />यो यतो लभते सत्तां निरुणद्धि स तं कथम् ।। १७ ।। </div>
							<div class="verse">न नाशो हन्ति नष्टारं गन्तारमिव तद्नतिः ।। <br />यो यतो लिप्सते सिद्धिं स तं हन्ति कथं वद ।। १८ ।। </div>
							<div class="verse">विज्ञानाव्यतिरेकी चेदभावः स्यात्सहेतुकः ।।<br />ध्वंसादव्यतिरेकेऽपि धियो नित्यत्वमापतेत् ।। १९ ।। </div>
							<div class="verse">अतोऽभावत्वसिद्ध्यर्थमभावेनाप्यपेक्ष्यते ।।<br />स्वहेतुसिद्धिः कार्योऽर्थो न दृष्टः कारणं विना ।। २० ।। </div>
							<div class="verse">धर्म्यसिद्धिः प्रतिज्ञायां हेतुश्चानाश्रयो भवेत् ।।<br />न चास्ति कश्चिहृष्टान्तः सर्वशून्यत्ववादिनः ।। २१ ।। </div>
							<div class="verse">विज्ञानमात्रं यस्यापि जगदेतश्चराचरम् ।। <br />प्रतिज्ञाहेतुदृष्टान्तैर्ज्ञानं तेनापि दूष्यते ।। २२ ।। </div>
							<div class="verse">मानाभेदाच्च मेयस्य नाज्ञातार्थः प्रसिध्यति ।।<br />तादात्म्येऽपि न चेज्ज्ञातो मानात्कोऽतिशयो मतः ।। २३ ।। </div>
							<div class="verse">अज्ञाताधिगमं कुर्वन्मानं स्यात्सर्ववादिनाम् ।।<br />न चेच्छुक्तितमोजस्य ज्ञानस्यापि प्रमाणता ।। २४ ।। </div>
							<div class="verse">विज्ञानाव्यतिरेकित्वादसिद्धादेस्तथैव च ।।<br />प्रामाण्यवत्प्रसङ्गः स्यादप्रमात्वेऽपि ते ध्रुवम् ।। २५ ।। </div>
							<div class="verse">अजमेकं स्वतःसिद्धं प्रत्यंग्रूपमनन्यदृक् ।।<br />वस्त्वेवं चेदिहाभीष्टं किमर्थं साध्यतेऽपरम् ।। २६ ।। </div>
							<div class="verse">एवंभूतात्मसिद्ध्यर्थं कारणादि प्रसाध्यते ।।<br />उपायः सोऽवताराय तथा तज्ज्ञैश्च सूत्रितम् ।। २७ ।। </div>
							<div class="verse">कारणादिनिषेधेन न चाद्वैतमभीप्सितम् ।।<br />ऐकात्म्यबोधमात्रेण निषेधस्याप्यपहवात् ।। २८ ।। </div>
							<div class="verse">सतत्त्वकमिदं सर्वमिति संसाध्य यत्नतः ।।<br />तस्यापि संविन्मात्रेण पूर्णतैवोच्यते सतः ।। २९ ।। </div>
							<div class="verse">सदेवाऽऽगमतः सर्वं प्रत्यक्षाच्च सदीक्ष्यते ।। <br />अनुमानाच्च सत्सर्वं यथा तदधुनोच्यते ।। ३० ।।</div>
							<div class="verse">अनुमेयं च सत्पूर्वं कारणं कार्यमेव च ।।<br />जगत्प्रसूतेस्तच्चेह प्रयोगेण प्रदर्श्यते ।। ३१ ।। </div>
							<div class="verse">विवादगोचरापन्नं सत्कारणमिदं भवेत् ।। <br />कार्यात्मकं मनोऽवादि कार्यत्वात्कटकुम्भवत् ।। ३२ ।। </div>
							<div class="verse">हेतुमज्जनिमत्सर्वं कार्यत्वात्पटकुम्भवत् ।। <br />वियदादि च नः कार्यं तदप्येवं प्रतीयताम् ।। ३३ ।। </div>
							<div class="verse">असत्कारणकं कार्यं तद्विनाश्यास्य जन्मतः ।।<br />सर्वं स्वहेतुमुन्मूल्य जायतेऽङ्कुरकुम्भवत् ।। ३४ ।। </div>
							<div class="verse">स्वकारणं चेदुत्साद्य कार्यं सर्वं प्रजायते ।। <br />तत्कारणविनाशाय तत्सूतेः प्राक्क्व ईर्यताम् ।। ३५ ।। </div>
							<div class="verse">स्वहेतूच्छित्तयेऽलं चेदजातमपि सद्यदि ।। <br />द्वयमप्यभ्युपेतं स्यान्न ह्यसद्धन्यतेऽसता ।। ३६ ।। </div>
							<div class="verse">विनाशस्यापि कार्यत्वात्सोऽपि सत्कारणो मम ।।<br />न चेत्कार्यो विनाशः स्यान्नाशोऽकार्येण नेष्यते ।। ३७ ।। </div>
							<div class="verse">स्वकारणविनाशाय सिद्धं घाऽसिद्धमेव वा ।।<br />अङ्कुरादि मतं कार्यं नोभयत्रापि युज्यते ।। ३८ ।। </div>
							<div class="verse">सिद्धं चेत्कारणात्सिद्धमुपमर्दे विनैव तु ।।<br />उत्पन्नेन च तन्नाश उत्पन्नत्वादनर्थकः ।। ३९ ।। </div>
							<div class="verse">उपमृद्गाति चेत्कार्यमथासिद्धं स्वकारणम् ।।<br />तत्कारणं कथं तत्स्यान्न चेत्तस्मात्प्रजायते ।। ४० ।। </div>
							<div class="verse">उपमर्दोऽपि कार्यत्वात्किं न हन्यात्स्वकारणम् ।।<br />हन्तर्यसति हानोक्तिर्लक्ष्यते शिशुवक्तृका ।। ४१ ।। </div>
							<div class="verse">नंष्ट्टतत्रो विनाशोऽपि गन्तृतन्त्र गतिर्यथा ।।<br />नास्तीह कश्चिद्धात्वर्थो यः स्वहेतुं विनाशयेत् ।। ४२ ।। </div>
							<div class="verse">निर्हेतुनाशसंव्याप्तेर्न स्यात्कुम्भजनिर्मृदः ।।<br />न वीजादग्निसंव्याप्तादङकुरोद्भूतिरीक्ष्यते ।। ४३ ।। </div>
							<div class="verse">घटादेः कारणं पिण्ड इति नाभ्युपगम्यते ।।<br />मृदेव कारणं यस्मात्पिण्डादेरवगम्यते ।। ४४ ।। </div>
							<div class="verse">यदेव कारणं मानैरिह साक्षाद्विनिश्चितम् ।।<br />तदेवोत्तरकार्येषु, न कार्यं कारणं मितेः ।। ४५ ।। </div>
							<div class="verse">विनाशोऽतिशयः कश्चिद्यदि पिण्डादिवन्मतः ।। <br />प्रत्यक्षात्तद्द्वयं सत्स्यान्नो चेदस्तु ध्रुवो घटः ।। ४६ ।। </div>
							<div class="verse">क्रिया वा तत्फलं वा स्याद्वस्त्वन्तरमथापि वा ।।<br />नाशोऽथ वा न किंचित्स्यात्सत्त्वं नैवमपोद्यते ।। ४७ ।। </div>
							<div class="verse">क्रियाऽप्यस्ति फलं चास्ति तद्वद्वस्त्वन्तरं च सत् ।।<br />अथ नाशोऽपि नैवास्ति तं विना सदिदं जगत् ।। ४८ ।। </div>
							<div class="verse">सन्नेव नाशोऽपीष्टश्चेत्सत्सता न विरुध्यते ।।<br />ऐकात्म्येऽपि विरोधश्चेन्नाशो नाशेऽपि शङ्क्यते ।। ४९ ।। </div>
							<div class="verse">पिण्डादिना विनाऽपीदं मृदादेः केवलादपि ।।<br />घटाद्युत्पद्यमानं तु कार्यं दृष्टमतो ध्रुवम् ।। ५० ।। </div>
							<div class="verse">मृदाद्येव ततो ग्राह्यं कारणं ह्यन्वयान्मृदः ।।<br />कार्यमेव तु पिण्डादि तस्य कार्येष्वनन्नयात् ।। ५१ ।। </div>
							<div class="verse">विरुद्धानेककार्याणां युगपज्जन्म नेष्यते ।।<br />एकस्मात्कारणात्तस्मात्पिण्डाभावे घटोद्बवः ।। ५२ ।। </div>
							<div class="verse">पिण्डादिव्यतिरेकेण कारणानुपलब्धितः ।। <br />असत्त्वं चेन्मृदादेः स्यान्न मानानुपपत्तितः ।। ५३ ।। </div>
							<div class="verse">पिण्डादिव्यतिरेकेण यदि मानं भवेत्ततः ।।<br />मृदादि कारणं लब्धं न मानं  स्यान्मृदा विना ।। ५४ ।। </div>
							<div class="verse">पिण्डादिव्यतिरेकेण पिण्डादाविव चेत्प्रमा ।।<br />सिद्धं कारणमेवं स्यान्न मा मेयं विना यतः ।। ५५ ।। </div>
							<div class="verse">असाधारणरूपेषु व्यावृत्तेष्वितरेतरम् ।। <br />बहुष्वेकं यदाभाति प्रत्यक्षं कारणं तु तत् ।। ५६ ।। </div>
							<div class="verse">सादृश्यादन्वयभ्रन्तिस्तन्निवृत्तावपीति चेत् ।। <br />नैवं पिण्डस्थदृष्टानां घटादावपि दर्शनात् ।। ५७ ।। </div>
							<div class="verse">प्रत्यभिज्ञायमानेऽर्थे तदेवेदमिति ध्रुवे ।।<br />लिङ्गमाभासतामेति प्रत्यक्षार्थविरुद्धमित् ।। ५८ ।।</div>
							<div class="verse">विरुद्धाव्यभिचारित्वं न च प्रत्यक्षलिङ्गयोः ।।<br />प्रत्यक्षापाश्रयान्नित्यं नानपेक्षं तदक्षवत् ।। ५९ ।। </div>
							<div class="verse">विरुद्धाव्यभिचारित्वं समानबलयोर्यतः ।।<br />दृष्टं सर्वत्र लोकेऽस्मिन्न तु सिंहशृगालयोः ।। ६० ।। </div>
							<div class="verse">क्षणिकत्वे च भावानां प्रत्यभिज्ञाद्यसंभवः ।।<br />न ह्यन्यदृष्टं वस्त्वन्यैः प्रत्यभिज्ञायते क्वचित् ।। ६१ ।। </div>
							<div class="verse">क्षणिकं चेदिदं सर्वं प्रत्यभिज्ञाप्रमाणकम् ।। <br />अन्यतद्बुद्ध्यपेक्षत्वं तद्बुद्धेर्वः प्रसज्यते ।। ६२ ।। </div>
							<div class="verse">इदं क्षणिकमित्येतत्क्षणिकत्वे न सिध्यति ।।<br />इदंक्षणिकताबुद्ध्योर्भिन्नाधिकरणत्वतः ।। ६३ ।। </div>
							<div class="verse">अज्ञातं ज्ञायते यस्य तथाऽजातं च जायते ।। <br />प्रत्यभिज्ञामृते तस्य प्रतिज्ञार्थो न सिध्यति ।। ६४ ।। </div>
							<div class="verse">अनवस्था च दुर्वारा ह्यविश्चासश्च जायते ।।<br />मृपात्वात्सर्वबुद्धीनां न क्वचिन्निश्चितिर्भवेत् ।। ६५ ।। </div>
							<div class="verse">संबन्धानुपपत्तिश्च तदिदंज्ञानयोर्ध्रुवम् ।। <br />संबन्धकर्तर्यसति न च सादृश्यसंश्रयात् ।। ६६ ।। </div>
							<div class="verse">ध्वंसिनोरिव सादृश्यं स्थायिनोरपि नेष्यते ।। <br />ग्राहकेऽसति तद्भिन्ने बुद्धीनां चैकरूपतः ।। ६७ ।। </div>
							<div class="verse">नाशभेदविरुद्धार्थप्रमेये च व्यवस्थिते ।।<br />प्रत्यर्थिनि हि प्रत्यक्षे तद्विरुद्धः कुतोऽमितेः ।। ६८ ।। </div>
							<div class="verse">अनुत्पन्नोत्पित्सूत्पन्नोऽनष्टो नाशादिकृत्तथा ।।<br />एवमष्टक्षणावस्थो भावोऽवश्यं त्वयेष्यते ।। ६९ ।। </div>
							<div class="verse">अन्योन्याविषयत्वे तु कुतः सादृश्यधीरियम् ।।<br />सदृशार्थे विनैवेयं क्लृप्ता सादृश्यधीर्यदि ।। ७० ।। </div>
							<div class="verse">मृगाम्बुधीवन्मिथ्यात्वं स्यादेवं तदिदांधियोः ।।<br />असद्विषयतैवेह सर्वासमपि चेद्धियाम् ।। ७१ ।। </div>
							<div class="verse">नैवं बुद्धेरपि तथा ह्यसद्विषयता भवेत् ।। <br />अस्त्वेवं सर्ववुद्धीनां मृषात्वमिति चेन्मतम्स।। ७२ ।। </div>
							<div class="verse">नैवं स्यात्सर्वबुद्धीनां मृषात्वे मित्यसंभवात् ।।<br />कारणस्यास्तिता तस्मात्सिद्धा कार्योद्भवात्पुरा ।। ७३ ।। </div>
							<div class="verse">कार्यस्यापि यथाऽस्तित्वं तथेदानीं प्रपञ्चयते ।। <br />सत्त्वपूर्वमिदं कार्यं तमोन्तस्थघटादिवत् ।। <br/>तस्याभिव्यक्तिधर्मत्वादन्यथा स्यान्नृशृङ्गवत् ।। ७४ ।। </div>
							<div class="verse">सत्यामपि च सामग्र्यां वन्ध्यापुत्राद्यसत्त्वतः ।।<br />विज्ञानालम्वनत्वं नो न कदाचित्प्रपद्यते ।। ७५ ।। </div>
							<div class="verse">सर्वं सदेव चेदिष्टमुपलभ्येत ते सदा ।।<br />सामग्र्यां घटवत्सत्यां सर्वं सद्वादिनो ध्रुवम् ।। ७६ ।। </div>
							<div class="verse">न विद्यमानमात्रेण ह्यभिव्यक्तिरपीष्यते ।। <br />सदेव वस्त्वभिव्यक्तं तथाऽव्यक्तं च लक्ष्यते ।। ७७ ।। </div>
							<div class="verse">अङ्गीकर्तव्यमेतच्च भवद्भिरविशङ्कितैः ।।<br />न चेद्वः सर्वसिद्धान्तो नश्येत्सैकतकूपवत् ।। ७८ ।।</div>
							<div class="verse">प्रमाणव्यतिरेकेण प्रमेयोऽर्थो भवन्भवेत् ।।<br />मानादव्यतिरेके हि मानमेयौ न सिध्यतः ।। ७९ ।। </div>
							<div class="verse">कारणस्यापि नास्तित्वं कार्यासत्त्वे प्रसज्यते ।।<br />न हि कार्यमनाश्रित्यं कारणं जगतीक्ष्यते ।। ८० ।। </div>
							<div class="verse">सत्तामात्रेण किं कार्यं समवाय्यादिकारणम् ।।<br />साधयेद्व्यापृतं वेदं तथाऽपीष्टं न सिध्यति ।। ८१ ।। </div>
							<div class="verse">सत्तामात्रेण चेत्कुर्यात्कारणत्रितयं तदा ।।<br />कार्योत्पत्तिस्थितिलयाः प्राप्नुयुर्युगपत्सदा ।। ८२ ।। </div>
							<div class="verse">अविशेषाच्च सत्तायाः सर्वतः सर्वसंभवः ।। <br />सर्व एव न संसिध्येद्व्यवहारश्च लौकिकः ।। ८३ ।। </div>
							<div class="verse">त्रीण्येव कारणानीति निष्फलाऽवधृतिर्भवेत् ।।<br />यथा त्रयं तथा सर्वं सत्तया किं न कारणम् ।। ८४ ।। </div>
							<div class="verse">संभूय कार्यं कुर्याच्चेत्कारणत्रितयं तदा ।।<br />मेलनस्यापि कार्यत्वात्कथं तत्स्यात्रयं विना ।। ८५ ।। </div>
							<div class="verse">कारणत्रितये नाथ एकैकस्य प्रसिध्यति ।।<br />तस्य तस्य तथैवेति साऽनवस्था प्रसज्यते ।। ८६ ।। </div>
							<div class="verse">वस्तुनः सदसत्त्वाय ह्यभिव्यक्त्येकहेतुतः ।।<br />ऐश्वर्यं न प्रमाणस्य सत्त्वं वस्तुबलाद्यतः ।। ८७ ।। </div>
							<div class="verse">द्वैविध्यादावृतेः कार्यं नेक्षते तेन संवृतम् ।।<br />लब्धात्मकस्य कुड्यादि, प्राक्सूतेः कारणावृतिः ।। ८८ ।। </div>
							<div class="verse">मृदात्मनोपसंश्लिष्टं कार्यं कारणतामितम् ।।<br />कारणत्वाद्धि तत्स्थं तत्तदृते कराणं कथम् ।। ८९ ।। </div>
							<div class="verse">यदि कारणसंस्थं सत्तन्निमित्तं च कारणम् ।।<br />व्यवधानान्तराभावात्किमर्थं नोपलभ्यते ।। ९० ।। </div>
							<div class="verse">कार्यान्तरेण संस्थानान्मृदादेर्नोपलभ्यते ।। <br />सदात्मनोपलब्धिस्तु न कदाचन हीयते ।। ९१ ।।</div>
							<div class="verse">नष्टोत्पन्नसदभावशब्दप्तत्ययभेदधीः ।।<br />अभिव्यक्तितिरोभूतिद्वैविध्यापेक्षयैव तु ।। ९२ ।। </div>
							<div class="verse">कुड्याद्यावरणं दृष्टं भिन्नदेशं सदाऽऽवृतात् ।।<br />कुम्भाद्यभिन्नदेशस्थं पिण्डाद्यावरणं कथम् ।। ९३ ।। </div>
							<div class="verse">नैवं पयोघृतादीनामेकदेशत्वदर्शनात् ।। ९४ ।।<br />अनावरणता चेत्स्यात्कपालादेर्घटात्मनि ।।</div>
							<div class="verse">अन्तर्भावान्न साध्वेतद्विभक्तानां भवेद्यतः ।। ९५ ।। <br />आवृतत्वमथ मतं भङ्ग एव प्रसज्यते ।।<br /> यत्नो न तु घटोत्पत्तौ नैवमप्युपपद्यते ।। ९६ ।। </div>
							<div class="verse">न हि लोकेऽस्ति नियसो र्घटाभिव्यक्तिहेतुकः ।।<br />अनेकसाधना यस्मादभिव्यक्तिरिहेक्ष्यते ।। ९७ ।। </div>
							<div class="verse">दीपेनान्यो, मथा चान्यस्तथा चक्रादिना परः ।।<br />अभिव्यक्तिं प्रयात्यर्थः पुरा सन्नेव सर्वदा ।। ९८ ।। </div>
							<div class="verse">तमोविनाशनायैव प्रदीपोऽपीति चेन्मतम् ।। <br />नष्टे तमसि कुम्भोऽपि स्वयमेवोपलभ्य़ते ।। ९९ ।। </div>
							<div class="verse">किमेवं भवतः सिद्धं यदि नाम तमोहनुतिः ।।<br />सदेव व्यज्यते सर्वमिति नैवापनुद्यते ।। १०० ।। </div>
							<div class="verse">अज्ञातत्वापमार्ष्ट्यर्थमुपादित्सन्ति मानिनः ।।<br />मानानि, मानसंबन्धादज्ञातत्वं च नश्यति ।। १०१ ।। </div>
							<div class="verse">यतः सति क्रियाभेदे किं पूर्वमिति चोदना ।।<br />क्रियाभेदे न च न्याय्यं ध्वान्तनाशः क्रियाफलम् ।। १०२ ।। </div>
							<div class="verse">ज्ञातुर्ज्ञानाभिनिष्पत्तिर्निष्पन्नं मेयमेति सत् ।। <br />मेयाभिसंगतं तच्च मेयाभत्वं प्रपद्यते ।। १०३ ।। </div>
							<div class="verse">व्यवधानं तमो यस्माद्धटोऽयमिति संविदः ।।<br />प्रकाशवद्धटं चर्ते कुतस्तत्तममो हनुतिः ।। १०४ ।। </div>
							<div class="verse">प्रमाणव्यापृतेर्ज्ञातोऽज्ञातोऽज्ञातत्वहानिकृत् ।।<br />घटोऽवगत इत्येतत्ततः संपद्यते फलम् ।। १०५ ।। </div>
							<div class="verse">यद्यावरणभङ्गाय यत्नः स्याद्धटवित्तये ।।<br />कार्यान्तरं भवेद्भङ्गात्तेनाप्यावृतता घटे ।। १०६ ।।</div>
							<div class="verse">व्यवधानान्तरं तस्मादन्यदप्यापतेत्तदा ।।<br />अतो नियत एवात्र व्यापारः फलवान्भवेत् ।। १०७ ।। </div>
							<div class="verse">अतीतैष्यद्धटज्ञानं सद्धटालम्बनं भवेत् ।। <br />घटज्ञानत्वतः साक्षादिहत्यघटबोधवत् ।। १०८ ।। </div>
							<div class="verse">अतीतोऽनागतोऽर्थोऽसन्यदि वाऽभ्युपगम्यते ।।<br />अतीतानागतज्ञानं मिथ्येशस्य प्रसज्यते ।। १०९ ।। </div>
							<div class="verse">प्रत्यक्षं नापि चेशस्य केनचित्प्रतिहन्यते ।।<br />अपविद्धातिशीत्येव तज्ज्ञानं केन हन्यते ।। ११० ।। </div>
							<div class="verse">घटसत्त्वे पुरोत्पत्तेरनुमा च प्रदर्शिता ।। <br />तस्मात्सदेव कार्यं स्यात्प्रगुत्पत्तेरपि त्रुवम् ।। १११ ।। </div>
							<div class="verse">एष्यद्धटनिषेधे च विरोधोऽपि प्रसज्यते ।।<br />भविप्याति न भाव्यर्थो वर्तमाननिषेधवत् ।। ११२ ।। </div>
							<div class="verse">गृह्यमाणो घटो नासन्निति यद्वद्विरुध्यते ।। <br />अतीतैष्यन्मितघटप्रतिषेधस्तथाविधः ।। ११३ ।। </div>
							<div class="verse">प्रागभावादयोऽभावाः सन्तः स्युरतिरेकिणः ।। <br />व्यपदेशाद्धटेनैषामन्योन्याभाववद्ध्रुवम् ।। ११४ ।। </div>
							<div class="verse">एवं च सति संबन्धो न भावाभावयोर्मिथः ।।<br />विरोधाद्भावयोर्यद्वदेकत्वान्नाप्यभावयोः ।। ११५ ।। </div>
							<div class="verse">असतश्च न संबन्धोऽकारकत्वात्कथंचन ।।<br />संबन्धश्च क्रियात्मत्वान्न सिध्येत्कारकं विना ।। ११६ ।। </div>
							<div class="verse">प्रागभावो घटस्येति घटं एवोच्यते यदि ।। <br />घट एव घटस्येति व्यपदेशो न युज्यते ।। ११७ ।। </div>
							<div class="verse">न चासत्त्वं घटस्यैवं, प्रागभावो घटो न च ।।<br />अवध्यवधिमद्भेदे प्रागभावोऽपि सिध्यति ।। ११८ ।। </div>
							<div class="verse">अथ प्रकल्प्य संबन्धं घटस्येत्यभिधीयते ।। <br />क्लृप्तस्यैव ह्यभावस्य व्यपदेशः प्रसज्यते ।। ११९ ।। </div>
							<div class="verse">अर्थान्तरमभावश्चेदुक्तं संस्मर्तुमर्हसि ।।<br />शशशृङ्गादिकल्पस्य घटस्य स न युज्यते ।। १२० ।।</div>
							<div class="verse">स्वहेतुसत्तासंबन्धः संबन्धस्य सदाश्रयात् ।।<br />अथास्त्वयुतसिद्धानां नासतोऽयुतसिद्धता ।। १२१ ।। </div>
							<div class="verse">न भावाभावयोर्योगो नापि चायमभावयोः ।।<br />सतोरेव यतो योगः सिद्ध कार्यमतः सदा ।। १२२ ।। </div>
							<div class="verse">द्वैतैकत्वात्मकं रूपं वैराजं कार्यमात्मनः ।।<br />समुद्र एव ह्यस्येति विराट्कारणमब्रवीत् ।। १२३ ।। </div>
							<div class="verse">संभूय कार्यभूतानि भूतयोनिं यतो विभुम् ।। <br />जन्मस्थितिलयान्यान्ति समुद्रस्तेन विश्वकृत् ।। १२४ ।। </div>
							<div class="verse">तत्समुद्रं परं ब्रह्म संविन्मात्रसतत्त्वकम् ।। <br />अविज्ञातात्मयाथात्म्यं हेतुत्वेनेह शब्द्यते ।। १२५ ।। </div>
							<div class="verse">इदं जगदुपादानं सर्वशक्त्यजमव्ययम् ।।<br />स्वात्मैकाज्ञानवृत्तेन ग्रसिष्णु प्रभविष्णु च ।। १२६ ।। </div>
							<div class="verse">स्वाभासवर्त्मनैवैतत्स्वात्माज्ञानजभूमिषु ।।<br />इतं बहुत्वमेकं सद्वियद्यद्वद्धटादिषु ।। १२७ ।। </div>
							<div class="verse">अकारणं सदज्ञानात्कारणत्वं यथैत्यजम् ।। <br />सर्वकारकतामेवं क्रियातत्फलतामपि ।। १२८ ।।</div>
							<div class="verse">साध्यसाधनता तस्मादज्ञानैकव्यपाश्रयाम् ।।<br />उच्चैरनूद्य तत्तत्त्वं वेदान्ताः प्रत्यपीपदन् ।। १२९ ।। </div>
							<div class="verse">अकारणमकार्ये सत्कार्यकारणतामगात् ।। <br />मोहादेव ततः शास्रं तदुच्छित्तौ प्रवर्तते ।। १३० ।। </div>
							<div class="verse">अपीताशेषसंसारं शुद्धसंस्कारसंश्रयम् ।।<br />अव्याकृतमिदं ब्रह्मह्यन्तर्यामीति चोच्यते ।। १३१ ।। </div>
							<div class="verse">अज्ञानानुपमर्देन व्याकृतिर्याऽस्य जायते ।। <br />स्वप्नविज्ञानवन्नासौ सत्यमेयव्यपाश्रया ।। १३२ ।। </div>
							<div class="verse">सम्यग्ज्ञानसमुत्पत्तौ हेतुत्वं तु निगच्छति ।। <br />निद्रं हत्वा यतः स्वप्नज्ञानादपि विबुध्यते ।। १३३ ।। </div>
							<div class="verse">उपेयप्रतिपत्त्यैव प्रमाणानां प्रमाणता ।।<br />वस्तुस्थित्या न सत्यत्वमिति पूर्वमवादिषम् ।। १३४ ।। </div>
							<div class="verse">नामरूपादिना येयमविद्या प्रथतेऽसती ।।<br />माया तस्याः परं सौक्ष्म्वं मृत्युनैवेति भण्यते ।। १३५ ।। </div>
							<div class="verse">मृत्युर्वै तम इत्येवमाप एवेदमित्यपि ।।<br />अविद्या प्रथते मौली व्यक्ताव्यक्तात्मनाऽनिशम् ।। १३६ ।। </div>
							<div class="verse">एतेभ्योऽसौ समुत्थाय स्वाभासानात्मजन्मना ।।<br />याति क्षेत्रज्ञतामीशः कूटलस्थोऽपि ह्यविद्यया ।। १३७ ।। </div>
							<div class="verse">आपो ह्यणुतराः सत्यमसृजन्तेति हि श्रुतिः ।।<br />क्रियाविज्ञानशक्त्यात्मा सोऽपि ब्रह्मासृजत्परः ।। १३८ ।। </div>
							<div class="verse">विराड्व्रह्माथ ससृजे मनुं देवं प्रजापतिम् ।। <br />मनुर्देवान्मनुष्यांश्च स्थास्नु कृत्स्नं चरिष्णु च ।। १३९ ।। </div>
							<div class="verse">साध्यसाधनवत्कृत्स्नकार्यरूपविवक्षया ।।<br />श्रुतिः प्रववृते सेयं नैवेहेतीह यत्नतः ।। १४० ।। </div>
							<div class="verse">अशनायापिपासाभ्यां मृत्याो रूपं प्रचक्षते ।। <br />प्राणस्य तत्र संवर्गाद्वागादध्यात्मदैवयोः ।। १४१ ।। </div>
							<div class="verse">एतस्माज्जायते प्राणो मनः सर्वेन्द्रियाणि च ।। <br />स्वं वायुर्ज्योतिरापश्च पृथ्वी विश्वस्य धारिणी ।। १४२ ।। </div>
							<div class="verse">सृष्टिमेतां समुद्दिश्य तन्मनोऽकुरुतेति या ।।<br />श्रुतिः प्रवृत्ता निर्वक्तुं यावदव्याकृतं परा ।। १४३ ।। </div>
							<div class="verse">यद्वा विराजमुद्दिश्य संकल्पमकरोन्मनः।।<br />आत्मन्वी स्यामिति तथा साकूतः सृष्टिकारणः ।। १४४ ।। </div>
							<div class="verse">स्वविभूतीक्षणं सृष्टौ विभोरर्चनमुच्यते ।।<br />आपोऽजायन्त इति च सर्वभूतोपलक्षणम् ।। १४५ ।। </div>
							<div class="verse">विद्योत्पत्तिप्रधानत्वात्सृष्टिर्वा न विवक्ष्यते ।। <br />तथाच प्रतिवेदान्तं सृष्टिर्नानाविधेक्ष्यते ।। १४६ ।। </div>
							<div class="verse">अर्चतो मे यतो जज्ञे कमम्भः सुखकृत्ततः ।।<br />अर्काभिधोऽथ संवृत्तः प्राणो मृत्युः प्रजापतिः ।। १४७ ।। </div>
							<div class="verse">उपासनमतोऽस्यापि नाग्नेरेवेति निश्चितिः ।।<br />अर्कनामाभिसंबन्धो नोपासनमृते यतः ।। १४८ ।। </div>
							<div class="verse">यदि वाऽग्नेरिदं नाम तस्य प्रकरणित्वतः ।। <br />आपो वा अर्क इति तु चित्यनामार्थमेव तत् ।। १४९ ।। </div>
							<div class="verse">शर असीदिति गिरा शक्त्यवस्था विवक्ष्यते ।।<br />सा पृथिव्यभवच्चेति विराजो जन्मशब्दनम् ।। १५० ।। </div>
							<div class="verse">तपोऽप्सु तप्यमानासु ह्यण्डं जज्ञे हिरण्मयम् ।। <br />इति श्रुतिर्जगादार्थं यथैवेह प्रपञ्चयते ।। १५१ ।।</div>
							<div class="verse">एवं व्यष्टिसमष्ट्यात्मा वैराजं देहमात्मनः ।।<br />प्राचीक्लृपदथेदानीं सृष्टिस्तस्य विवक्ष्यते ।। १५२ ।। </div>
							<div class="verse">श्रान्तस्येति तु देहस्य कर्मायोग्यत्वमुच्यते ।।<br />श्रमहेतुरतस्तापस्तप्तस्येत्यभिशब्द्यते ।। १५३ ।।</div>
							<div class="verse">भास्वज्ज्ञानं भवेत्तेजो रसः प्राणो विवक्षितः ।।<br />क्रियाविज्ञानशक्तित्वात्प्रकृतस्य प्रजापतेः ।। १५४ ।। </div>
							<div class="verse">अनवच्छिन्नवपुषः पिण्डावच्छेदहेतुतः ।।<br />रवस्य कुम्भादिनेवासोर्निरवर्तत शब्दनम् ।। १५५ ।। </div>
							<div class="verse">नामरूपादिमद्देहसंबन्धात्तद्विधर्मकः ।। <br />अरूपोऽपि हि सूत्रात्मां लक्ष्यते रूपवानिव ।। १५६ ।।</div>
							<div class="verse">सूक्ष्मस्थूलशरीराभ्यां चिदाभाभ्यामविद्यया ।।<br />संवृतः परमेशोऽपि त्रैलोक्यात्माग्निरूच्यते ।। १५७ ।। </div>
							<div class="verse">अशरीरं शरीरेष्वनवस्थेष्ववस्थितम् ।। <br />महान्तं विभुमात्मानं मत्वा धीरो न शोचति ।। १५८ ।। </div>
							<div class="verse">विराडदेहावनद्धोऽसुरध्यात्माद्याधिगः रववत् ।। <br />व्यष्टितामेति तद्धीनः समष्टित्वेन तिष्ठति ।। १५९ ।। </div>
							<div class="verse">उर्व्यामुत्पादितायां तु श्रमात्तापात्प्रजापतेः ।।<br />निरवर्ततेवास्याऽऽत्सा परिच्छेदाभिमानतः ।। १६० ।। </div>
							<div class="verse">स्थूलदेहपरिच्छिन्नः स एवाऽऽद्यः प्रजापतिः ।। <br />अग्निरेष यतस्तस्मादुपास्योऽयं प्रयत्नतः ।। १६१ ।। </div>
							<div class="verse">स वै शरीरी प्रथमः स वै पुरुष उच्यते ।।<br />आदिकर्ता स भूतानां ब्रह्माऽग्रे समवर्तत ।। १६२ ।। </div>
							<div class="verse">अनुपारल्यतनुः सोऽयंं व्यवहारप्रसिद्धये ।।<br />आत्मानं व्यभजत्स्थूलैस्रिधा वाय्वग्निभानुभिः ।। १६३ ।। </div>
							<div class="verse">स्वरूपानुपमर्देन स विराड्देवतात्मभिः ।।<br />उपासनादिसिद्ध्यर्थमात्मानं व्यभजत्स्वयम् ।। १६४ ।। </div>
							<div class="verse">मूलात्मैव त्रिधाऽऽत्मानमभिनत्स प्रजापतिः ।।<br />इत्यस्य प्रतिपत्त्यर्थे स एष इति भण्यते ।। १६५ ।। </div>
							<div class="verse">तस्य प्रथमजस्यागेर्विराजोऽर्कस्य वाजिवत् ।। <br />दर्शनस्य विधानार्थं तस्य प्राचीति कीर्त्यते ।। १६६ ।। </div>
							<div class="verse">यस्मात्कारणमुलङ्ध्य कार्यं नान्यत्र वर्तते ।।<br />अप्सु कारणभूतासु तस्मादग्निः प्रतिष्ठितः ।। १६७ ।। </div>
							<div class="verse">अप्प्रतिष्ठागुणं देवमुपास्ते योऽनिशं नरः ।। <br />यत्र क्व चैति तत्रासौ प्रतिष्ठां लभते शूभाम् ।। १६८ ।। </div>
							<div class="verse">योऽबादिपरिपाठ्यैवं विराजमसृजत्स्वयम् ।।<br />कीदृग्व्यापारसंयुक्तः सोऽस्राक्षीदिति भण्यते ।। १६९ ।। </div>
							<div class="verse">अत्तृसर्गोऽथवोक्तः प्रागन्नसर्गोऽधुनोच्यते ।।<br />अशनायावतो यस्मान्नास्त्यन्नविरहात्स्थितिः ।। १७० ।। </div>
							<div class="verse">त्रेधा व्यभजदात्मानमित्येतद्वा प्रदर्श्यते ।।<br />अग्निप्राणौ पुरैवोक्तावथ संवत्सरोद्भवः ।। १७१ ।। </div>
							<div class="verse">मनसा ज्ञाननिर्देशस्रयी वागिति भण्यते ।।<br />सर्गक्रमं स वेदोक्तं ज्ञानेनाऽऽलोचयत्प्रभुः ।। १७२ ।। </div>
							<div class="verse">ज्ञानेनाप्रतिघेनासौ वेदोक्तां सृष्टिपद्धतिम् ।।<br />समन्वालोचयच्छभुः सिसृक्षुर्विविधं जगत् ।। १७३ ।। </div>
							<div class="verse">आलोच्यालोचकयोर्हि योगो मिथुनमुच्यते ।।<br />प्रसिद्धं मिथुनं चात्र न कथंचन युज्यते ।। १७४ ।। </div>
							<div class="verse">अनन्तराग्निसंबन्धप्रसङ्गविनिवृत्तये ।।<br />अशनायेति हि प्राह मूलकारणसंगतिम् ।। १७५ ।। </div>
							<div class="verse">जगतः प्रक्रियाबीजं यदवैषीत्पुरा गृही।।<br />द्वैतैकत्वात्मकं ज्ञानं कर्म च ज्ञानसंभृतम् ।। <br />भावना च तयोरेतत्रयं रेतोऽभिधीयते ।। १७६ ।। </div>
							<div class="verse">सृष्ट्यालोचनहेत्वेतत्सृष्टावाविरभूद्विभोः ।। <br />तद्भावभाब्यपः सृष्ट्वा रेतोबीजेन स प्रभुः ।। १७७ ।। </div>
							<div class="verse">सर्वलोकैकबीजेन गर्भ्यर्ण्डन बभूव ह ।।<br />अप एव ससर्जाऽऽदौ तासु वीर्यमवासृजत् ।। १७८ ।। </div>
							<div class="verse">तदण्डमभवद्धैमं सहस्रांशुसमप्रभम् ।।<br />इत्येवं मनुनाऽप्युक्तः श्रौतोऽयं सर्गविस्तरः ।। १७९ ।। </div>
							<div class="verse">आपो ह वा इति तथा ह्ययमेव क्रमः श्रुतौ ।।<br />ज्ञानकर्मादिवीजस्य गर्भ एवं प्रजापतेः ।। १८० ।। </div>
							<div class="verse">स संवत्सरोऽभवदिति परिमाणोऽयमुच्यते ।।<br />अशनायादिमत्त्वात्स स्वभावबलचोदितः ।। १८१ ।। </div>
							<div class="verse">सृष्ठ्वाऽऽद्यं घस्मरः पुत्र तमभिव्याददात्क्षुधा ।।<br />भिनत्ति सर्वमर्यादां नान्वयाद्यप्यपेक्षते ।। १८२ ।। <br /> अस्य दग्धोदरस्यार्थे को न कुर्यादसांप्रतम् ।। १८३ ।।</P>
							<div class="verse">अन्न एव यतो वृत्तिरत्तुरन्नाद एव च ।।<br />अन्नस्य युक्तमेवातस्तमभिव्याददादिति ।। १८४ ।। </div>
							<div class="verse">जन्मान्तरसमभ्यस्तविद्याकर्मादिहेतुतः ।।<br />जन्यकर्मप्रयुक्तः सञ्शिञुर्भाणित्यथाकरोत् ।। १८५ ।। </div>
							<div class="verse">यथोक्तहेतुवशगः स्वभावप्रहितोऽप्यसुः ।।<br />कुमारोत्थरवत्रस्तः स्वभावं चिच्छिदे भयात् ।। १८६ ।। </div>
							<div class="verse">अत्यन्तमपि शूराणां स्वस्वभावैकहेतुतः ।।<br />तित्तिरादिसमुत्पाते वेपथुर्जायते भयात् ।। १८७ ।। </div>
							<div class="verse">एवं स शिशुसंरावसंलब्धालोचनक्षणः ।।<br />ऐक्षतेह न कामार्तः कश्चिदालोचने क्षमः ।। १८८ ।। </div>
							<div class="verse">मन्यतिश्चाभिपूर्वोऽयं हिसार्थः स्यात्प्रसिद्धितः ।।<br />यदीममभिहिंसिप्ये कनीयोऽन्नं भवेद्ध्रुवम् ।। १८९ ।।</div>
							<div class="verse">कारणादल्पमेव स्यात्तद्व्याप्तेरदितिर्यतः ।।<br />अन्नमल्पं ततोऽप्यल्पात्कनीयोऽन्नं भवेदतः ।। १९० ।। </div>
							<div class="verse">लोकेऽपीदं सुप्रसिद्धमाङ्गनाबालपण्डितम् ।।<br />जग्धनिःशेषवीजस्य तत्फलं नाऽऽप्यतेऽण्वणि १९१ ।। </div>
							<div class="verse">कुमारवक्त्रोद्नतया वाचर्गादीन्ससर्ज सः ।।<br />पश्वादींश्च कुमारेण ह्यात्मनाऽजीजनज्जमत् ।। १९२ ।। </div>
							<div class="verse">स्रष्ट्रत्रोः कार्यभक्ष्याभ्यामन्योन्याव्यतिरेकतः।।<br />स्रष्ट्टत्वात्स सृजत्येव रवाद्यतेऽन्नं सदाऽऽद्यतः।। १९३ ।। </div>
							<div class="verse">सर्वमत्ति यतः सृष्टं तस्माददितिरुच्यते ।। <br />नामज्ञस्तमुपासीनः सर्वस्यात्ताऽदितिर्भवेत् ।। १९४ ।। </div>
							<div class="verse">सर्वात्तृत्वेन सिद्धेऽर्थे सर्वान्नोक्तिः किमीर्यते ।। <br />अन्नमेव भवेदन्नं नान्नमत्रस्य कुत्रचित् ।। १९५ ।। </div>
							<div class="verse">प्राणात्माऽत्तैव सोऽवश्यमुपासनवलाद्भवेत् ।।<br />य एवमभिधानज्ञ उपासीतादितिं सदा ।। १९६ ।। </div>
							<div class="verse">अश्वाश्वमेधनाम्नोऽथ कारणप्रतिपत्तये ।।<br />सोऽकामयत इत्यादिः परो ग्रन्थोऽवतार्यते ।। १९७ ।। </div>
							<div class="verse">यज्ञेन भूयसा यक्ष्य इत्येवं स प्रजापतिः ।।<br />अश्वमेधो भवेद्भूयान्भूयोदक्षिणको हि सः ।। १९८ ।। </div>
							<div class="verse">यजेय भूयोऽपीत्येवमकामयत भावितः।।<br />क्रत्वात्मेत्यभिमानेद्धः पूर्वजन्मन्यभूत्प्रभुः ।। १९९ ।। </div>
							<div class="verse">पूर्वजन्माभिनिर्वृत्तप्रयोगापेक्षयोच्यते ।।<br />भूयो यजेयेति वचः सदा तद्भावभावनात् ।। २०० ।।</div>
							<div class="verse">क्रत्वात्मैवाभिसंपन्नो द्वैतैकत्वात्मकः प्रभुः ।।<br />इह तत्फलतां यातो भूयोवाग्युज्यते ततः ।। २०१ ।। </div>
							<div class="verse">कारणप्रवणं सर्वं कार्यं दृष्टं जगत्यपि ।।<br />प्रकृतिं यान्ति भूतानि निग्रहः किं करिष्यति ।। २०२ ।। </div>
							<div class="verse">यशोवीर्यैकहेतुत्वात्प्राणा यश इहेष्यताम् ।।<br />यशः प्रकाशरूपेण वीर्यं तद्बलहेतुतः ।। २०३ ।। </div>
							<div class="verse">उदक्रामद्यशो वीर्यं विराजः श्रमकर्शितात् ।।<br />लिङ्गात्मेह यशो वीर्यमुभयं हि तदुद्भवम् ।। २०४ ।। </div>
							<div class="verse">पूर्वदेेहेऽभिषङ्गोऽभूदपविद्धतनोरपि ।।<br />सङ्गत्यागो ह्यसंभाव्यो विनैकात्म्याववोधनात् ।। २०५ ।। </div>
							<div class="verse">जातदेहाभिषङ्गः सस्तादात्म्यप्रतिपित्सया ।।<br />मेध्यमित्यादिकं कामं सोऽकामयत कामुकः ।। २०६ ।। </div>
							<div class="verse">अपविद्धयशोवीर्ये शरीरं कवियोगतः ।।<br />यतोऽश्वयदतोऽश्वोऽसुः संवृत्तः स प्रजापतिः ।। २०७ ।। </div>
							<div class="verse">व्यपेतसद्यशोवीर्यममेध्यं मेध्यतामगात् ।। <br />तत्प्रवेशाद्यतोऽतोऽयमश्चमेधोऽभवत्प्रभुः।। २०८ ।।</div>
							<div class="verse">अश्वाश्वमेधावेवं च प्राजापत्यात्मनाऽञ्जसा ।। <br />अभिष्टुतौ कथं नाम भवेतामिति भण्यते ।। २०९ ।। </div>
							<div class="verse">काललोकादिवपुषस्त्वश्चस्याग्नेश्च सांप्रतम् ।। <br />समस्योपासनं वाच्यमित्यर्थो ग्रन्थ उत्तरः ।। २१० ।। </div>
							<div class="verse">विधायकपदाभावादसंगानं परस्परम् ।।<br />पदानामिति मा प्रापदित्यर्थेयं परा श्रुतिः ।। २११ ।। </div>
							<div class="verse">एष एवं यथातत्त्वमश्वमेधं विवेद यः ।।<br />वक्ष्यमाणेन रूपेण वेद विद्यादतस्तथा ।। २१२ ।। </div>
							<div class="verse">आत्मानमश्वं संकल्प्य काललोकादिधर्मिणम् ।।<br />तथाविधशरीरः सन्सर्वलोकपितामहः ।। २१३ ।। </div>
							<div class="verse">यजेयमश्वमेधेन भूयोऽपीत्यभ्यमन्यत ।।<br />भूर्लोकाद्यात्मकं सोऽश्वमात्मानं निरवग्रहम् ।। २१४ ।। </div>
							<div class="verse">यावदब्द मुमोचाश्वं स्वच्छन्दं मुक्तबन्धनम् ।।<br />ततः संवत्सरादूर्ध्वं तं चाप्यालभताऽऽत्मने ।। २१५ ।। </div>
							<div class="verse">स्वात्मावयवभूताभ्यो देवताभ्यो यथायथम् ।। <br />ग्राम्यारण्यान्पशून्प्रादादन्याभ्यः स प्रजापतिः ।। २१६ ।। </div>
							<div class="verse">यतोऽकरोद्विराडेवं तस्मादेवेह याज्ञिकाः ।।<br />प्रोक्षितं सर्वदेवत्यं प्राजापत्यं तुरंगमम् ।। २१७ ।।</div>
							<div class="verse">आलभन्ते यतस्तस्माद्यथाव्याख्याततत्त्ववित् ।।<br />कुर्यादेवं यथोक्तार्थं मृत्युत्वप्रतिपित्सया ।। २१८ ।। </div>
							<div class="verse">कर्मोपासनमुक्त्वाऽथ तत्फलोपदिदिक्षया ।।<br />एष वा इति यत्नेन ह्याजगामोत्तरा श्रुतिः ।। २१९ ।। </div>
							<div class="verse">दर्शनाद्यभिनिर्वृत्तो यस्त्वेवं हयसाधनः ।।<br />प्रत्यक्षं फलरूपेण स एष इति दर्श्यते ।। २२० ।। </div>
							<div class="verse">अश्वमेधक्रियापूर्वपरिणामैकवर्त्मना ।।<br />अश्वमेधो रविः साक्षादुषा इत्यादिनोदितः ।। २२१ ।। </div>
							<div class="verse">तस्य संवत्सर आत्मा तस्याऽऽदित्यैकहेतुतः ।।<br />तस्य क्रत्वात्मनश्चित्यो योऽङ्गभूतः पुरोदितः ।। २२२ ।।</div>
							<div class="verse">फलात्मकः स एवैष पार्थिवोऽग्निः प्रदर्श्यते ।। <br />आत्मान एते तस्यापि त्रयो लोका यथोदिता ।। २२३ ।। </div>
							<div class="verse">क्रतुतत्साधनात्मानावादित्याग्नाी यथोदितौ ।।<br />निर्वृत्तात्माधिकारौ तावेकैवासौ भवेदसुः ।। २२४ ।। </div>
							<div class="verse">अशनायावती योक्ता मृत्युः सर्वान्नघस्मरा ।।<br />सैवाऽऽत्मा विदुषः साक्षादात्मा स्यादजरोऽमरः ।। २२५ ।। </div>
							<div class="verse">नैनमाध्यात्मिको मृत्युस्तन्मृत्युत्वादवाप्नुयात् ।।<br />सकृन्मृत्वाऽसुदेहेन मुच्यते सर्वबन्धनात् ।। २२६ ।। </div>
							<div class="verse">अग्न्यादिभेदभिन्नानां देवतानामशेषतः ।।<br />आत्माऽभिन्नो भवत्येष यथोक्तोपासनादुधः ।। २२७ ।।</div>
							<div class="authorline">इति श्रीबृहदारण्यकोपनिषद्भाष्यवार्तिके द्वितीयमश्वमेधब्राह्मणम् </div>
					</div>
<hr>
					<div class="section" type="brahmana" id="BRVS_C01_S03">
						<div class="sname">॥ तृतीयं ब्राह्मणम्  ॥</div>
							<div class="verse">शास्रोक्तज्ञानयुक्तानां कर्मणां ज्ञानतस्तथा।।<br />सर्वत्र वेदशास्रेऽस्मिन्मृत्युभावः फलं श्रुतम् ।। १ ।। </div>
							<div class="verse">आध्यात्मिकपरिच्छेदव्यावृत्तिर्यत्समाश्रयात् ।।<br />स मृत्युर्मृत्युशब्देन फलभूतोऽत्र भण्यते ।। २ ।।</div>
							<div class="verse">या त्वश्वमेधगत्युक्तिः सोपलक्षणसिद्धये ।।<br />कर्मज्ञानान्तराणां स्यान्नाश्चमेधगृहीतये ।। ३ ।। </div>
							<div class="verse">अल्पीयःफलसंप्राप्तिरल्पीयोज्ञानकर्मतः।।<br />अल्पत्वमभिभूतेः स्यात्तयोरासुरपाप्मभिः ।। ४ ।। </div>
							<div class="verse">कुतस्तस्याभिभूतस्य रागाद्यासुरपाप्मभिः ।।<br />उद्भूतिः कर्मणोऽत्यर्थं ज्ञानस्य च निगद्यताम् ।। ५ ।। </div>
							<div class="verse">मृत्युं साक्षादवाप्नोति ज्ञानयुक्तेन कर्मणा ।।<br />इत्येतद्बहुशोऽश्रावि पूर्वग्रन्थेषु चाऽऽगमैः ।। ६ ।। </div>
							<div class="verse">तज्ज्ञानोत्पत्तिविघ्नाय ध्वस्तिकृज्ज्ञानलब्धये ।।<br />उद्गीथदेवतावाप्त्यै प्रारब्धेहोत्तरा श्रुतिः ।। ७ ।।</div>
							<div class="verse">ननु मृत्योरतिक्रान्तेरूद्गीथज्ञानकर्मणोः ।।<br />फलस्य संश्रवान्नातो मृत्युप्राप्तिस्तयोः फलम् ।। ८ ।। </div>
							<div class="verse">नाग्न्यादिदेवतात्मत्वतत्फलावगमाच्छ्रुतेः ।। <br />स्वाभाविकासङ्गमृत्योरतिक्रान्तिः पृथक्फलम् ।। ९ ।।</div>
							<div class="verse">कोऽसौ स्वाभाविकः पाप्मा तस्योद्भ्यूतिस्तथा कुतः ।।<br />तस्मान्निवृ्त्तिः केन स्यात्कथं वेत्येतदुच्यते ।। १० ।। </div>
							<div class="verse">यथोक्तार्थप्रसिद्ध्यर्थं श्रुतिरारव्यायिकात्मिका ।।<br />द्वया हेत्येवमाद्येयं प्रचक्राम परीक्षितुम् ।। ११ ।। </div>
							<div class="verse">प्राजापत्यं पदं यो यो ह्यधिकारी परीप्सति ।।<br />तन्निर्धार्यानया श्रुत्या पदमाप्नोत्युपासनात् ।। १२ ।। </div>
							<div class="verse">पूर्वजन्मनि यद्वृत्तं वर्तमानप्रजापतेः ।।<br />तदवद्योतको हेति निपातोऽत्र प्रयुज्यते ।। १३ ।। </div>
							<div class="verse">भविष्यद्वृत्तिमाश्रित्य यजमानः प्रजापतिः ।। <br />इहाभीधीयतेऽन्यस्तु न कश्चित्सप्रयोजनः ।। १४ ।। </div>
							<div class="verse">ज्ञानकर्मोपदेशो हि नरं प्रत्येव सर्वथा ।।<br />सर्वः श्रौतो यतस्तस्मात्स एवेहाभिधीयते ।। १५ ।। </div>
							<div class="verse">तत्कर्मज्ञानजत्वाच्च तत्प्राणाः शुद्ध्यशुद्धिजाः ।।<br />प्राजापत्या इहोच्यन्ते वागाद्युक्तेश्च लिङ्गतः ।। १६ ।। </div>
							<div class="verse">उद्गीथोपास्तिसंबन्धाद्दूया हेत्यादिकस्य च ।।<br />उपास्यार्थविशुद्ध्यार्था प्रवृत्ताऽऽख्यायिका ततः ।। १७ ।। </div>
							<div class="verse">अभ्यारोहजपस्येह प्राण एवास्तु देवता ।।<br />कस्माद्वागादयो नेति तत्परीक्षाऽत ईर्यते ।। १८ ।। </div>
							<div class="verse">अन्वयव्यतिरेकाभ्यां प्राणप्राधान्यसिद्धये ।।<br />प्रवृत्ताऽऽख्यायिका यत्नाद्वागादीन्द्रियनिन्दया ।। १९ ।। </div>
							<div class="verse">शास्रस्वभावजज्ञानकर्मसंस्कारहेतुतः ।।<br />देवासुरत्वं प्राणानां निरुद्धोपाधिकारणात् ।। २० ।।</div>
							<div class="verse">सहस्रादिर्यथा भेदः प्राणस्यैकस्य शब्द्यते ।।<br />भूयोधिकारभेदेन वागादीनां तथा भिदा ।। २१ ।। </div>
							<div class="verse">सहजं सर्वभूतानां वृत्तमासुरमिष्यते ।। <br />यत्नाधेयं यतो दैवं ज्यायांसः स्युस्ततोऽसुराः ।। २२ ।। </div>
							<div class="verse">इह वागादयः शब्दा देवतार्थाभिधायकाः ।।<br />मर्त्यत्वान्न तु गृह्यन्ते करणस्थानगोचराः ।। २३ ।। </div>
							<div class="verse">देवतैकात्म्यमेवेह दैवज्ञानक्रियाफलम् ।। <br />अध्यात्मादिपरिच्छेद आसुरत्वान्न गृह्यते ।। २४ ।। </div>
							<div class="verse">हिंसाभिप्रवणं चेतः प्रायेण श्रेयसामपि ।।<br />भूयांसोऽतोऽसुरा देवाः कनीयांसोऽतियत्नजाः ।। २५ ।। </div>
							<div class="verse">धर्माधर्मैकसाध्यत्वाह्ब्रह्मादेः स्थावरावधेः।।<br />अस्पर्धन्त ततोऽन्योन्यं दैतेेयां विबुधैः सह ।। २६ ।। </div>
							<div class="verse">आसुरेभ्योऽधिकारेभ्यो व्युत्थाप्येह प्रजापतिम् ।।<br />दैवीर्भूमीर्नयामैनमिति देवचिकीर्पितम् ।। २७ ।। </div>
							<div class="verse">दैवेभ्य एनमाच्छिद्य कामक्रोधादिसाधनाः ।।<br />आनयामाऽऽसुरीर्भूमीरिति दैतेयनिश्चितिः ।। २८ ।। </div>
							<div class="verse">यत्रायत्रसमुत्थाभ्यां वृत्तिभ्यां देवदानवाः ।।<br />दैव्यासुरीभ्यामन्योन्यमस्पर्धन्त विरोधतः ।। २९ ।। </div>
							<div class="verse">भूयो बलेन ते देवा आसुरेण निराश्रयाः ।।<br />अर्द्यमाना न शरणं लेभिरेऽल्पत्वकारणात् ।। ३० ।। </div>
							<div class="verse">अनीक्षमाणास्ते शर्म संभूयोचुः परस्परम् ।। <br />क्रियतामविचारेण हन्तेत्यनुमतौ पदम् ।। ३१ ।। </div>
							<div class="verse">अस्मज्जिगीषूनसुराञ्जित्वोद्गात्रात्मसंश्रयात् ।।<br />अतिलङ्घ्याऽऽसुरं भावं देवतात्मानमाप्नुमः ।। ३२ ।। </div>
							<div class="verse">उद्गीथदेवतावाप्तिर्ज्ञानकर्ममुच्चयात् ।।<br />अभ्यारोहजपः कर्म ज्ञानं त्विह परीक्ष्यते ।। ३३ ।।</div>
							<div class="verse">विधिशेषार्थवादत्वान्नेदं ज्ञाननिरूपणम् ।।<br />इति चेन्नैतदेवं स्यादेवं वेदेति तद्विधेः ।। ३४ ।। </div>
							<div class="verse">उद्गीथविधिशेषश्चेदुद्गीथप्रकृतौ श्रवात् ।।<br />नातत्प्रकरणान्न्याय्यमितोऽन्यत्र च तद्विधेः ।। ३५ ।। </div>
							<div class="verse">विद्याप्रकरणत्वाच्च नेहोद्गीथो विधीयते ।।<br />जपस्य चाप्यनित्यत्वात्स्यादेवांवित्प्रयोज्यता ।। ३६ ।। </div>
							<div class="verse">उदारफलवद्यस्मादपि ज्ञानमिह श्रुतम् ।।<br />तद्धैतदित्यतो ज्ञानं फलवत्त्वाद्विधित्सितम् ।। ३७ ।।</div>
							<div class="verse">शुद्ध्यशुद्धयुक्तितश्चेह प्राणोपासा विवक्षिता ।।<br />वागादिनिन्दया मुख्यप्राणोपासा न चेदिह ।। ३८ ।।</div>
							<div class="verse">विधित्सिताऽथ तन्निन्दा स्तुतिश्चानस्य किंफला ।।<br />अतोऽर्थवादाद्धि विधिर्लिङ्गादत्रानुमीयते ।। ३९ ।। </div>
							<div class="verse">प्राणस्वरूपापत्तिश्च यतोपासाफलं श्रुतम् ।।<br />उपासनमतोऽनस्य विधित्सितमितीक्ष्यताम् ।। ४० ।। </div>
							<div class="verse">उपासनमसोः काममस्तु सूक्तोपपत्तितः ।।<br />शुद्ध्यादिगुणवत्ता तु न मानादुपपद्यते ।। ४१ ।। </div>
							<div class="verse">गुणवत्ताऽप्यसोरस्तु यथाऽस्योपासनं तथा ।।<br />प्रामाणिक्युभयत्रापि प्राप्तिर्यस्मादिहेक्ष्यते ।। ४२ ।। </div>
							<div class="verse">ननु स्तुत्यर्थतैवास्य शुद्ध्यादेरवगम्यते ।।<br />उपासाविधिशेषत्वादर्थवादोऽत ईक्ष्यताम् ।। ४३ ।। </div>
							<div class="verse">प्रामाणिकोऽभिसंबन्धो यस्मात्प्राणस्य गम्यते ।।<br />किंबलं समुपाश्रित्य शुद्ध्यादेरर्थवादता ।। ४४ ।। </div>
							<div class="verse">नहि मानं विहायेह साध्यसाधननिश्चितौ ।।<br />चक्षुरन्यत्प्रपश्यामो यद्बलात्स्यादयं मृषा ।। ४५ ।। </div>
							<div class="verse">आसन्यत्वादयोऽन्यस्य न च योषाग्निवद्यतः ।।<br />तेषां प्रत्यक्षतः सिद्धेरतः शुद्ध्यादिमानसुः ।। ४६ ।। </div>
							<div class="verse">अक्षाद्यविषया ये तु गुणा आगमतो मताः ।।<br />मानाविरोधात्केनैषां शुद्ध्यादीनां मृषार्थता ।। ४७ ।। </div>
							<div class="verse">श्रोत्रादिवत्प्रमाणानामसाधारणमेयता ।। <br />तन्मेयप्रथने मानं न किंचिदनुभूतितः ।। ४८ ।। </div>
							<div class="verse">परमार्थातिरेकाद्वाऽभेदाद्वा परमार्थतः ।।<br />वस्तुनः स्यान्मृषात्मत्वं नैवमप्युपपद्यते ।। ४९ ।। </div>
							<div class="verse">लभते व्यतिरेकं चेत्परमार्थात्ततोऽपरम् ।।<br />स्वमहिम्नैव तत्सिद्धेः किमिव स्यान्मृषार्थता ।। ५० ।। </div>
							<div class="verse">परमार्थात्मकत्वे तु न किंचिद्वितथं क्वचित् ।।<br />असत्यस्याप्यसत्यत्वं परमार्थसादात्मना ।। ५१ ।। </div>
							<div class="verse">सत्यासत्यविभागोऽयमविभागात्मवस्तुनि।।<br />प्रत्यगज्ञानहेतूत्थस्तद्वोधादेव तद्धतिः ।। ५२ ।। </div>
							<div class="verse">स्वाभासफलकारूढस्तदज्ञानजभूमिषु ।।<br />तत्स्थोऽपि तदसंबद्ध ईश्वराद्यात्मतां गतः ।। ५३ ।। </div>
							<div class="verse">तदज्ञानं तदुत्थं च जगत्कृत्स्रं तदात्मकम् ।। <br />यतोऽतस्तदनूद्याऽऽह ह्यात्मैवेति श्रुतिः स्फुटम् ।। ५४ ।। </div>
							<div class="verse">ऐकात्म्यमेव मानानां सर्वेषां मेयमिष्यते ।।<br />यथा तथा प्रवक्ष्याम उदर्केऽप्युपपत्तिभिः ।। ५५ ।। </div>
							<div class="verse">मिथ्येतिप्रत्ययोत्पत्तिस्तथा कारणदोषतः ।।<br />बाध्यज्ञानस्य हेतुः स्यान्नातोऽन्यद्वाध्यकारणम् ।। ५६ ।। </div>
							<div class="verse">न चेहोभयमप्यस्ति कुतो मिथ्येति भण्यते ।।<br />मितेर्मेये समाप्तत्वान्मिथ्यात्वं न मितेर्भवेत् ।। ५७ ।। </div>
							<div class="verse">तस्मादविपरीतार्थज्ञानाच्छ्रेयो ह्यावाप्यते ।।<br />विपरीतार्थतायास्तु न हेतुर्जगतीक्ष्यते ।। ५८ ।। </div>
							<div class="verse">वस्तुनिष्ठैव मा यस्मान्न तदज्ञानजाश्रया ।।<br />तस्मात्तन्मोहविध्वस्तौ ध्वस्तिः स्यान्मोहजस्य च ।। ५९ ।। </div>
							<div class="verse">न चैवं सति मानानां द्व्यर्थता स्यात्कथंचन ।।<br />यथाभूतार्थबोधित्वमेवमेत्र मितेर्भवेत् ।। ६० ।। </div>
							<div class="verse">ईश्वरादिविकल्पानां प्रत्यग्वस्त्वविकल्पितम् ।।<br />विषयो, न मृषाबुद्धिः परमार्थे विना यतः ।। ६१ ।। </div>
							<div class="verse">यावत्किंचिन्मितेः प्राप्तं न तन्मिथ्या मितत्वतः ।।<br />मिथ्येति ग्राहयच्छास्रमनर्थार्थं यतो भवेत् ।। ६२ ।। </div>
							<div class="verse">नाम्नि ब्रह्मेति दृष्टं चेन्न भेदप्रतिपत्तितः ।।<br />प्रतिमावद्धि नामादौ ज्ञाते ब्रह्मेति धीरियम् ।। ६३ ।। </div>
							<div class="verse">यथा निर्ज्ञातभेदे हि विष्णुधीरुपलान्मनि ।।<br />विधीयते तथा नाम्नि ब्रह्मबुद्धिविंधीयते ।। ६४ ।।</div>
							<div class="verse">अज्ञातरज्जुतत्त्वाो हि रज्जुं सर्पधियेक्षते ।। <br />नामादौ तु यतो नैवं तस्मादसदिदं वचः ।। ६५ ।। </div>
							<div class="verse">ब्रह्म नैवेह वस्त्वस्ति, दृष्टिरेवेति चेन्मतम् ।।<br />नर्गादिषु सतामेव सत्सु दृष्टिसमन्वयात् ।। ६६ ।। </div>
							<div class="verse">गौणस्य मुख्यापेक्षत्वान्मुख्यं ब्रह्म विना न सत् ।।<br />गौणं ब्रह्म यथा गौणो वह्निर्मुख्याग्निपूर्वकः ।। ६७ ।। </div>
							<div class="verse">न चासद्विषया काचिद्वुद्धिर्जगति वीक्ष्यते ।।<br />सर्वार्थव्यभिचारेऽपि संविदव्यभिचारिणी ।। ६८ ।।</div>
							<div class="verse">न चापीहाऽऽगमाभासोऽचोदनालक्षणत्वतः ।।<br />क्रियार्थैरविशिष्टत्वाद्विद्यार्थोक्तेः परात्मनि ।। ६९ ।।</div>
							<div class="verse">ज्योतिष्टोमादिका यद्वद्विशिष्टानेकसाधना ।।<br />एवंक्रमप्रयुक्ताङ्गा तथा चैवंफला क्रिया ।। ७० ।। </div>
							<div class="verse">अन्यप्रमाणाविषया वाक्यादेवावगम्यते ।।<br />यथा तथेहापूर्वादिवस्तूक्तेरेव गम्यते ।। ७१ ।।</div>
							<div class="verse">न च वाक्याद्विपर्यस्ता यदि वा संशयात्मिका ।।<br />बुद्धिरुत्पद्यतेऽस्माकं यथाभूतार्थबोधिनः ।। ७२ ।। </div>
							<div class="verse">कार्याभावादयुक्तं चेन्नोक्तिर्बुद्धेस्तथार्थतः ।।<br />भावनार्थस्य नैवेह भाव्यर्थत्वात्तथार्थता ।।</div>
							<div class="verse">किंतु मानार्पितत्वात्सा यथा भूतार्थतेप्यते ।। ७३ ।। <br />नापि तद्धिषणायाश्च कार्यत्वात्स्यात्तथार्थता ।।</div>
							<div class="verse">प्रमाणाभिजनादेव यथाभूतार्थता धियः ।। ७४ ।। <br />अन्योन्याश्रयतादोषः कार्यप्रामाण्यवादिनः ।। ७५ ।।</div>
							<div class="verse">प्रमाणाधिगतौ सत्यां पुंसो मेयानुरोधतः ।।<br />अनुष्ठेयोऽननुष्ठेय इति पश्चान्मतिर्भवेत् ।। ७६ ।। </div>
							<div class="verse">एकरूपं यतो मानं विरुद्धानेकरूपिणाम् ।।<br />भानुवद्बोधकं दृष्टं नातोऽनुष्ठेयतो मितिः ।। ७७ ।।</div>
							<div class="verse">नन्ववाक्यप्रमाणत्वमननुष्ठानतो भवेत् ।।<br />पदानां संहतिर्यस्मान्न दृष्टेह क्रियां विना ।। ७८ ।। </div>
							<div class="verse">पदार्थत्वे च तत्सिद्धिर्लिङ्गप्रत्यक्षसंश्रयात् ।।<br />आगमैकप्रमाणत्वान्ना पदार्थत्वमिष्यते ।। ७९ ।।</div>
							<div class="verse">अस्यस्मीत्यभ्युपेतत्वान्नैवमप्युपपद्यते ।।<br />अस्ति मेरुर्यथा वर्णचतुष्टयविशेषणः ।। ८० ।। </div>
							<div class="verse">अकार्येऽपि हि मेर्वादावस्ति मेरुरिति श्रुतेः ।। <br />सम्यग्धीर्जायते यद्वत्तथा तत्त्वमसीत्यतः ।। ८१ ।। </div>
							<div class="verse">मेर्वादिज्ञानवच्चेत्स्यान्निष्फलत्वादमानता ।।<br />नैवं तत्फरलसाक्षात्त्वाज्ज्ञानोद्भूतेरनन्तरम् ।। ८२ ।।</div>
							<div class="verse">भिद्यते हृदयग्नन्थिर्ब्रह्माप्येतीति च श्रुतेः ।।<br />न चार्थवादतैतस्यां जुह्रामिव फलश्रुतेः ।। ५३ ।। </div>
							<div class="verse">निषिद्धानिष्टसंबन्धो वाक्यादेवानगम्यते ।।<br />न चानुष्ठेयता तस्य मनागप्युपपद्यते ।। ८४ ।। </div>
							<div class="verse">निषेधसंस्कृतधियो निषिद्धविषये न च ।।<br />पलाण्ड्वादावकरणादन्या धीर्जायते श्रुतेः ।। ८५ ।। </div>
							<div class="verse">यथा निषेधवाक्येभ्यो नान्याऽकरणतो मतिः ।।<br />तत्त्वमस्यादिवाक्येभ्यस्तद्वदेवेति निश्चयः ।। ८६ ।। </div>
							<div class="verse">मृगतोये प्रवत्तस्य तृडार्तस्योषरेक्षणात् ।।<br />तमोध्वस्तौ निवृत्तिः स्यात्तथाऽऽत्मज्ञानतोऽपि नः ।। ८७ ।। </div>
							<div class="verse">तस्मान्निषेधशास्रस्य यथा भूतार्थनिष्ठता ।।<br />पुंव्यापारस्य गन्धोऽपि न तत्रास्तीति निश्चयः ।। ८८ ।।</div>
							<div class="verse">आत्मयाथात्म्यविज्ञाननिष्ठता तद्वदीक्ष्यताम् ।।<br />तत्त्वमस्यादिवाक्यानां नानुष्ठानं मनागपि ।। ८९ ।। </div>
							<div class="verse">कलञ्जभक्षणस्येव ननु न श्रौतकर्मणः ।। <br />अज्ञानहेत्वनर्थार्थकारिता गम्यते मितेः ।। ९० ।। </div>
							<div class="verse">नैवमज्ञानहेतुत्वानर्थार्थत्वेन तुल्यता ।। <br />कलञ्जभक्षणेनातस्तन्निवृत्तौ निवर्तते ।। ९१ ।। </div>
							<div class="verse">शास्रमात्रनिमित्तत्वान्नित्यानां नैवमिप्यते ।।<br />मिथ्याज्ञानादिहेतुत्वं काम्यानामिव चेन्मतम् ।। ९२ ।। </div>
							<div class="verse">नाविद्यारागद्वेपादिदोषवृष्टस्य तद्विधेः।।<br />स्वर्गादिकामिनो यद्वदग्निहोत्रविधिस्तथा ।। ९३ ।। </div>
							<div class="verse">मोहकामादिदुष्टस्य नित्यं कर्म विधीयते ।। <br />न स्वतः काम्यनित्यत्वविवेकोऽस्तीह कर्मणः ।। ९४ ।। </div>
							<div class="verse">कर्तृस्थेन हि स्वर्गादिकामदोषेण काम्यता ।।<br />अतो नान्येन काम्यत्वं कर्मणः स्यात्कथंचन ।। ९५ ।। </div>
							<div class="verse">आविरिञ्चाद्विरक्तस्य तद्विविक्तात्मकामिनः ।।<br />मोक्षे पुंसोऽधिकारः स्यान्न कामापहृतात्मनः ।। ९६ ।। </div>
							<div class="verse">पराचः कामानित्येवं कामानित्यपरं तथा ।।<br />योऽकाम इति तद्वच्च श्रुतिः कामनिषेधनी ।। ९७ ।। </div>
							<div class="verse">अविद्याया न चोच्छित्तौ ज्ञानादन्यदपेक्ष्यते ।।<br />ज्ञानोत्पत्तौ न चैवान्यच्छमादिभ्यो ह्यपेक्ष्यते ।। ९८ ।। </div>
							<div class="verse">शमाद्युत्पत्तये नान्यद्बुद्धिशुद्धेरपेक्ष्यते ।।<br />बुद्धिशुद्धौ च नित्यादिकर्मभ्यो नान्यदिष्यते ।। ९९ ।। </div>
							<div class="verse">आत्माज्ञानैकहेतुत्वाद्वाह्मनः कायकर्मणाम् ।।<br />आत्मज्ञानेन तद्बाधात्कर्मापेक्षा कुतो भवेत् ।। १०० ।। </div>
							<div class="verse">यदज्ञानात्प्रवृत्तिर्या तज्ज्ञानात्सा कुतो भवेत् ।।<br />प्रत्यग्ज्ञानोद्भवे तस्मात्समाप्तिः सर्वकर्मणाम् ।। १०१ ।। </div>
							<div class="verse">न चोच्छिन्नात्ममोहस्य सदैवाऽऽत्मधियः स्थितेः ।।<br />प्रतीच्यवसरोऽस्तीह वाङ्मनःकायकर्मणाम् ।। १०२ ।। </div>
							<div class="verse">कर्मणोऽवसरश्चेत्स्यात्त्वद्भिक्षावसरो यथा ।।<br />नाऽऽत्मवस्तुनिमित्तत्वात्सम्यग्बुद्धेः सदा स्थितेः ।। १०३ ।। </div>
							<div class="verse">न वस्त्ववसरापेक्षं स्वतःसिद्धत्वकारणात् ।।<br />क्रियैवावसरापेक्षा तस्याः कारकतन्रतः ।। १०४ ।। </div>
							<div class="verse">सम्यग्ज्ञानशिरिवप्लुष्टं कुतोऽज्ञानं पुनर्भवेत् ।।<br />शुद्धदोषोद्भवत्वाच्च न तु कर्मैवमिष्यते ।। १०५ ।। </div>
							<div class="verse">क्षुधादिदोषहेत्वेव त्वस्मद्भुज्यादि नो मतम् ।।<br />नियतानेकहेतुत्वान्नातो भुजिसमा क्रिया ।। १०६ ।। </div>
							<div class="verse">दोषहेतावपि तथा कालादिनियमस्तथा ।।<br />भवद्भिक्षाटनादौ सादिति चेन्नैतदेव तु ।। १०७ ।। </div>
							<div class="verse">नैवायं नियमोऽस्माकं परिसंख्या हि सा यतः ।।<br />क्रियाप्रयोक्त्री नाप्येषा, तस्माद्विषममुच्यते ।। १०८ ।। </div>
							<div class="verse">नातोऽपवादकृत्सा स्यादैकात्म्यज्ञानजन्मनः ।।<br />सर्वकर्माधिकाराणां निषेधायाऽऽत्मधीभवः ।। १०९ ।।</div>
							<div class="verse">निषेधविधिवत्तस्मात्प्रत्यग्याथात्म्यधीविधिः ।।<br />प्रत्यह्मोहैकहेतुत्वाद्वाड्मनःकायकर्मणाम् ।। ११० ।। </div>
							<div class="verse">तस्माद्वस्त्वेकनिष्ठस्य प्रामाण्यं वचसो ध्रुवम् ।।<br />प्रतिषेधविधेर्यद्वदुभयोरविशेषतः ।। १११ ।। </div>
							<div class="verse">स्वाभाविकैकदोषांत्यां व्यवहार इहाऽऽसुरः ।।<br />शास्रैकहेतुर्दैवः स्यात्तयोः स्पर्धा विरोधतः ।। ११२ ।। </div>
							<div class="verse">प्राकृतासङ्गविज्ञानकार्ये ह्यधिकृतिः स्वतः ।।<br/>सुरद्विषां सुराणां तु शास्रोत्थज्ञानदीपितः ।।<br />कर्मज्ञानाधिकारः स्यात्संग्रामस्तद्विरोधतः ।। ११३ ।। </div>
							<div class="verse">उत्कर्षो मानुषाद्वर्ध्वं पुंसः केवलधर्मतः ।।<br />अधोभावस्त्वधर्मात्स्याद्द्वाभ्यां मानुष्यसंभवः ।। ११४ ।। </div>
							<div class="verse">आग्रजस्थाणुपर्यन्तशरीरग्रहणान्यतः ।।<br />लोकेष्विति श्रुतिर्वक्ति विरोधस्तन्निबन्धनः ।। ११५ ।। </div>
							<div class="verse">अधोलोकफलेष्वेव प्राकृतज्ञानकर्मसु ।।<br />यत्नादासञ्जनीयोऽयं पितेत्यसुरनिश्चयः ।। ११६ ।। </div>
							<div class="verse">प्राकृतासङ्गतो मुक्त्वा पिताऽयं दैवसाधनैः ।। <br />उत्कृष्टव्यो यथाशक्ति विबुधानां चिकीर्षितम् ।। ११७ ।। </div>
							<div class="verse">नरप्रजापतितनावेवं देवासुरा मिथः ।।<br />स्वस्वभावानुरोधेन तेऽस्पर्धन्त स्ववृत्तिभिः ।। ११८ ।।</div>
							<div class="verse">यदोद्भवति शास्रोत्था दैवी वृत्तिस्तदाऽऽसुरी।.<br />व्येति यस्मात्ततोऽशेषं देवानां  स जयः स्मृतः ।। ११९ ।। </div>
							<div class="verse">आसुरी तु यदा सेना कामक्रोधपुरःसरा ।।<br />जायते ह्यजयस्तेषामसुराणां जयस्तु सः ।। १२० ।। </div>
							<div class="verse">स्वाभाविकत्वादासुर्या भूयस्या सेनयाऽर्दिताः।।<br />न शर्म लेभिरे देवाः स्वात्मत्राणासमीक्षणात् ।। १२१ ।।</div>
							<div class="verse">स्वभूमेश्चाव्यमानानां सुराणामसुरैस्तदा ।।<br />प्रादुरासीन्मतिः साध्वी दैतेयभयनाशिनी ।। १२२ ।। </div>
							<div class="verse">उद्गीयं समुपाश्रित्य ज्योतिष्टोमक्रताविह ।।<br />तिरस्कृत्याऽऽसुरं दैवं भावं यामोऽधुना वयम् ।। १२३ ।। </div>
							<div class="verse">कर्तृत्वादीह यत्सिद्धं वागादिद्वारमीक्ष्यते ।।<br />आत्मनस्तदविद्योत्थं निरविद्ये निषेधतः ।। १२४ ।। </div>
							<div class="verse">लौकिको वैदिकः सर्वो व्यवहारश्च वक्ष्यते ।।<br />अन्नत्रयाधिकारे हि मनआदावनात्मनि ।। १२५ ।। </div>
							<div class="verse">भूतेहानुविधायित्वात्क्षेत्रज्ञस्य तमस्विनः ।।<br />कूटस्थात्मातिरेकेण रूपमन्यन्न लक्ष्यते ।। १२६ ।। </div>
							<div class="verse">एवं ताः संप्रधार्योचुरुद्गीथं साधनं परम् ।।<br />तत्परीक्षां प्रयत्नेन चक्रुः संभूय देवताः ।। १२७ ।। </div>
							<div class="verse">वाचं संभावयामासुरियं ह्युद्गीथकर्मणि ।।<br />अत्यर्थे व्यापृता दृष्टा वाचमूचुस्ततः सुराः ।। १२८ ।। </div>
							<div class="verse">त्वं न उद्गीय उद्गानं त्वत्प्रधानं भवत्विदम् ।। <br />उद्गीथ इति चोद्गानं कर्मैवेहाभिधीयते ।। १२९ ।। </div>
							<div class="verse">स्तोत्रेणास्याभिसंबन्धाद्भक्तिमात्रं न तु क्वचित् ।।<br />वागभिमानिनी चेह वाक्शब्देनाग्निरुच्यते ।। १३० ।। </div>
							<div class="verse">विषयोऽध्येषणाया हि चेतनावान्यतो मतः ।।<br />उपासिक्रियया योगो देवताया इहेष्यते ।। १३१ ।। </div>
							<div class="verse">अतोऽपि देवतैवेह वाक्शब्देनाभिधीयते ।।<br />तद्भूतेः पुरुषार्थत्वाद्देवता हीश्वरा परा ।। १३२ ।। </div>
							<div class="verse">सैवातः प्रतिपत्तव्या सर्वासु ध्यानभूमिषु ।। <br />न त्विह प्रतिपत्तव्याः करणस्थानगोचराः ।। १३३ ।। <br/>	पारार्थ्याचेतनत्वाभ्यां मर्त्यत्वाच्चापि कारणात् ।। १३४ ।। </div>
							<div class="verse">एवं वागादयः शब्दा देवतार्थाभिधायिनः ।।<br />सर्वत्र प्रतिपत्तव्या यत्रोपासा विवक्षिता ।। १३५ ।। </div>
							<div class="verse">जपमन्राभिधेयेयं वागित्येवं विनिश्चिताः ।।<br />उपासांचक्रिरे देवा एषैवोद्गीथदेवता ।। १३६ ।। </div>
							<div class="verse">देवाभ्युदय उद्गानं देवेभ्योऽर्थाय वागियम् ।।<br />यथाशक्त्युदगायत्तं यो भोगो वाङ्निबन्धनः ।। १३७ ।। </div>
							<div class="verse">येन भोगेन वाग्देवांश्चक्षुरादीनहर्निशम् ।।<br />साक्षादवति तं भोगमुदगायदशेषतः ।। १३८ ।। </div>
							<div class="verse">पवमानेषु सोद्गात्री याजमानं यथाविधि ।।<br />फलमुद्गाय शेषेषु ह्युदगायदथाऽऽत्मने ।। १३९ ।। </div>
							<div class="verse">स्तोत्रेषु परिशिष्टेषु वागागायदथाऽऽत्मने ।।<br />यत्कल्याणं वदत्येषा ह्यात्मने तदचीक्लपत् ।। १४० ।। </div>
							<div class="verse">यथाशास्रं यथायोगं वर्णदोषविवर्जितम् ।। <br />वर्णोच्चारणसामर्थ्यं ममैवास्तु तदीदृशम् ।। १४१ ।। </div>
							<div class="verse">कल्याणवदनोत्थं यत्कृत्स्नं देवेभ्य एव तत् ।।<br />फलं वदनमात्रं तु वाच एव न दैविकम् ।। १४२ ।। </div>
							<div class="verse">तमस्युत्सार्यमाणे तु वाचोद्गात्रा सुरद्विषाम् ।। <br />स्वाधिकाराच्च्याव्यमानास्ते विदुर्देवहृद्गतम् ।। १४३ ।। </div>
							<div class="verse">अनेन वाचोद्गात्रा नो बलं ध्वान्तं तु देवताः ।।<br />ज्योतिषा स्वेन निर्जित्य यास्यन्त्यग्न्यादिरूपताम् ।। १४४ ।। </div>
							<div class="verse">महन्नो भयमायातमिति बुबुधिरेऽसुराः ।।<br/>कर्मण्यनुचिते तेषां प्रहीणमनसां तदा ।।<br />वदनादावभिष्वङ्ग आत्मसंभावनादभूत् ।। १४५ ।। </div>
							<div class="verse">यत्कल्याणमिति च्छिद्राद्विदुः सुरचिकीर्षितम् ।।<br />अनेन वै न उद्गात्रा वाचाऽत्येष्यन्ति स्वं वपुः ।। १४६ ।। </div>
							<div class="verse">इति ज्ञात्वा ह्यभिद्रुत्य स्वैरासङ्गशरोर्मिभिः ।।<br />विविधुस्तानथोद्गातृंस्ते विद्धास्तत्यजुः क्रियाः ।। १४७ ।।<br/>नानादन्यस्य सामर्थ्यं विद्यतेऽसुरनाशने ।। १४८ ।।</P>
							<div class="verse">अनेनाप्रतिरूपेण वचसा कार्यशायिना ।।<br />पाप्मादिदोषसंपर्कः कारणस्थोऽनुमीयते ।। १४९ ।। </div>
							<div class="verse">व्युत्थायाऽऽख्यायिकारूपाच्छ्रुतिः स्ववपुषाऽधुना ।।<br />आचष्टे कारणे वृत्तं कार्यगेणासुरात्मना ।। १५० ।। </div>
							<div class="verse">दृष्टेनाप्रतिरूपेण कार्यगेणानुमीयते ।।<br />कारणे पाप्मवेधोऽभूद्यो वाचि प्राक्प्रजापतेः ।। १५१ ।। </div>
							<div class="verse">स यो वाच्यसुरैः क्षिप्तः पाप्मा कार्ये स दृश्यते ।। <br />प्रमाविरोधि यद्वाक्यं तत्तत्कार्यसमाश्रयम् ।। १५२ ।। </div>
							<div class="verse">स एव स इति ह्युक्तिः कार्यकारणसंस्थयोः ।।<br />प्रजासु साक्षाद्यः पाप्मा यश्च तत्कारणाश्रयः ।। १५३ ।। </div>
							<div class="verse">घ्राणं चक्षुस्तथा श्रोत्रं मनश्चैवमनुक्रमानु ।।<br />वत्रुर्देवा यथा वाणीं विद्धाः सर्वे तथाऽसुरैः ।। १५४ ।। </div>
							<div class="verse">कर्मेन्द्रियाणां सर्वेषां वागेवात्रोपलक्षणम् ।।<br />चक्षुःश्रोत्रे धीन्द्रियाणां मनो बुद्धेस्तथैव च ।। १५५ ।। </div>
							<div class="verse">कृत्स्रं जगदनादाय नैकस्यापीष्यते क्रिया ।।<br />प्राणस्य किमु वक्तव्यं कृत्स्नाध्यात्मेन्द्रियग्रह ।। १५६ ।। </div>
							<div class="verse">यद्यपीदं जगत्कृत्स्नं गृह्यते संहतत्वतः ।।<br />तथाऽपि चोदितोऽत्रार्थ उपास्यो नाऽऽगतोऽर्थतः ।। १५७ ।। </div>
							<div class="verse">कल्याणेतररूपेण परिशिष्टेष्वपीक्ष्यते ।।<br />विभाग आसुरो वेधस्तेन तेप्वनुमीयते ।। १५८ ।। </div>
							<div class="verse">अतस्तदर्थमाहेयमेवम्विति पुनः श्रुतिः ।।<br />यथा वागादयो विद्धास्तद्वज्ज्ञेयास्त्वगादयः ।। १५९ ।। </div>
							<div class="verse">सिद्धान्वागादिदृष्टान्तान्पुरस्कृत्यात उच्यते ।।<br />एवम्वित्युक्तशेषाणां पाप्मविद्धत्वसिद्धये ।। १६० ।। </div>
							<div class="verse">अविध्यन्निति योऽर्थोऽस्य तद्व्याख्यानाय यत्यते ।।<br />स्वैः स्वैस्तानिन्द्रियासङ्गैः पाप्मभिस्त उपासृजन् ।। १६१ ।। </div>
							<div class="verse">यत्संसर्गे पुरा चक्रुरविध्यंस्तदिहोच्यते ।। <br />या विद्धा देवतास्तासां प्रक्रियासंहृतिः पृथक् ।। १६२ ।। </div>
							<div class="verse">आसङ्गपाप्मभिर्विद्धा यस्माद्वागादयोऽसुरैः ।। <br />वर्जनीयास्ततस्ताः स्युर्नोपास्याः श्रेय ईप्सुभिः ।। १६३ ।। </div>
							<div class="verse">एवं निराशाः पूर्वासु देवतास्वसुरार्दनात् ।। <br />पारिशेष्यादथाऽऽजग्मुर्मध्यमं प्राणमादरात् ।। १६४ ।। </div>
							<div class="verse">अथेत्यनन्तरोक्तिः स्यात्तथाऽभिनयवृत्तये ।।<br />इममित्यप्रसिद्धत्वात्प्राणस्येह त्वगादिवत् ।। १६५ ।। </div>
							<div class="verse">अस्ति यस्मादसुर्नित्यमासन्योऽयमतो मतः ।।<br />वागादिभ्यो विभागार्थं विशेषणमसोरिदम् ।। १६६ ।। </div>
							<div class="verse">जपमन्राभिधेयोऽत्र पारिशेष्यात्प्रतीयताम् ।। <br />उद्गीथदेवता प्राण इत्यभूत्सुरनिश्चयः ।। १६७ ।। </div>
							<div class="verse">मत्र्रप्रयोगे सर्वेषां संनिधौ तत्प्रकाशितम् ।।<br />भारमुत्सहते वो़ढुं योऽनो यामस्तमाश्रयम् ।। १६८ ।। </div>
							<div class="verse">परीक्षमाणास्ते त्राणं यथोक्ताख्यानवर्त्मना ।।<br />क्रमेणाऽऽसेदुरासन्यं प्राणं पाप्मपराभावत् ।। १६९ ।। </div>
							<div class="verse">श्रेयोर्थिनां मनुष्याणामुपास्यप्रतिपत्तये ।।<br />इयमारव्यायिका चक्षुर्नान्यथोपास्यनिश्चितिः ।। १७० ।। </div>
							<div class="verse">यः प्राणे भोग इति न पूर्ववद्भण्यतेऽत्र किम्‌ ।।<br />वागादीनामिव यतो नासोर्भोगो विशिष्यते ।। १७१ ।।</div>
							<div class="verse">अकृत्स्नभोगतो युक्तं वागादिषु विशेषणम् ।।<br />सर्वस्यैवासुभोगत्वात्किं कुतोऽत्र विशिष्यते ।। १७२ ।। </div>
							<div class="verse">अभिसंधिरविव्यत्सन्नित्यभूत्सुरविद्विषाम् ।। <br />अनिष्ठितकि्रयारम्भोऽविव्यत्सन्निति भण्यते ।। १७३ ।। </div>
							<div class="verse">विव्यत्सोद्देशमात्रेण प्राणो हन्ता सुरद्विषाम् ।।<br />इत्यर्थप्रतिपत्त्यर्थमीदृग्दृष्टान्त उच्यते ।। १७४ ।। </div>
							<div class="verse">बिभित्सायै यथा वेगाल्लोष्टः क्षिप्तोऽश्मनोऽन्तिकात् ।। <br />नश्येत्स्ववेगाच्छतधा ह्यारवणाश्मसमागमात् ।। १७५ ।। </div>
							<div class="verse">अप्रधृष्यं तथा प्राणमृत्वा नेशुः सहस्रधा ।।<br />दैत्यास्तन्नाशतो देवा देवा एवाभवन्सदा ।। १७६ ।। </div>
							<div class="verse">अत एव मनुष्यत्वहेतवोऽप्यसुराः समम् ।। <br />विनेशुर्विष्वग्गतयो लोष्टः क्षिप्तो यथाऽश्मनि ।। १७७ ।। </div>
							<div class="verse">प्राणस्वभावसंपत्तेः प्राणवद्देवता अपि ।।<br />देवा एवाभवन्दैत्यकृत्स्नपाप्मविनाशतः ।। १७८ ।। </div>
							<div class="verse">वागादीन्द्रियसंघातो यजमानो यथा पुरा ।।<br />प्राणात्मभावाद्धत्वाऽऽगो वैराजं रूपमाप्तवान् ।। १७९ ।। </div>
							<div class="verse">तथा यस्तमुपासीत यथोक्तारव्यानवर्त्मना ।।<br />विराजैवाऽऽत्मना हत्वा पापं भवति सोऽचिरात् ।। १८० ।। </div>
							<div class="verse">जीवाविष्ट उपास्योऽत्र देवताविग्रहः सदा ।।<br />प्राणो हिरण्यगर्भात्मा यावत्तदभिमानता ।। १८१ ।। </div>
							<div class="verse">भावनोपचयाद्धत्वा परिच्छेदं स्वमासुरम् ।। <br />देवतान्मानमेत्याशु सदा तद्भावभावितः ।। १८२ ।। </div>
							<div class="verse">तत्तमोमात्रविध्वंसान्नतु प्राणादिराप्यते ।। <br />कार्यत्वात्कारणं मुक्त्वा न हि तत्कार्यसंभवः ।। १८३ ।। </div>
							<div class="verse">देवो भूत्वेह देवोऽसौ भावनोपचयाद्भवेत् ।।<br />पुंव्यापारोद्भवत्वं नः श्रुत्याऽपि प्रतिपादितम् ।। १८४ ।। </div>
							<div class="verse">ब्रह्मैवाप्येति ब्रह्मैव प्रागप्यासीद्यतोऽद्वयम् ।। <br />तन्मोहमात्रविध्वंसादित्यपि श्रुतिशासनम् ।। १८५ ।। </div>
							<div class="verse">स्वतःसिद्धौ तदन्येषां श्रुतिकोपः प्रसज्यते ।। <br />अतोऽन्यदार्ते तद्वच्चाप्येकमेवेति च श्रुतिः ।। १८६ ।। </div>
							<div class="verse">नाव्याकृतादेः संसिद्धौ परमात्मातिरेकतः ।।<br />ब्रह्मवन्मानमस्तीह तथा निर्मोक्षताऽऽपतेत् ।। १८७ ।। </div>
							<div class="verse">अथाऽऽत्माविद्याऽव्यक्तादिरूपेण प्रथते तदा ।।<br />तन्निवृत्तौ निवृत्तिः स्यान्निवृत्तिः केवलात्मता ।। १८८ ।। </div>
							<div class="verse">प्राणस्येव पराभूतो द्विषन्पाप्माऽऽसुरोऽखिलः ।।<br/>उपासीनस्य तं प्राणं कृत्स्नो नश्येत्तथाऽऽसुरः ।।<br />द्विषंश्चाप्यद्वषञ्छत्रुरासुरादन्य इष्यते ।। १८९ ।। </div>
							<div class="verse">नित्यविघ्नकृदेवैष प्राणाप्तावासुरो मतः ।।<br />अतो विशेष्यते श्रुत्या द्विषन्भ्रातृव्यरूपया ।। १९० ।। </div>
							<div class="verse">उक्तासुरपराभूतौ नान्योऽरिरवशिष्यते ।।<br />य एवं वेदेति विधिः फलोक्तेरर्थवादतः ।। १९१ ।। </div>
							<div class="verse">अानुषङ्गिफलोक्त्या वा तदुपासा विमुक्तये ।।<br />आत्मविद्याधिकारेऽस्मिंस्तदुपासाविधानतः ।। १९२ ।। <br/>आत्मविद्योपकारित्वं तस्माद्वाक्याच्च गम्यते ।। १९३ ।। </div>
							<div class="verse">अथायास्याङ्गिरोदूर्भिर्विशिष्टमसुकर्मकम् ।।<br />उपासनं विधास्यामीत्यारब्धैषोत्तरा श्रुतिः ।। १९४ ।। </div>
							<div class="verse">अनुवादाद्विधिर्ज्यायाननुवादे वृथा श्रमः ।।<br />पुरुषार्थाभिसंबन्धादतो विधिरिहाऽऽश्रितः ।। १९५ ।। </div>
							<div class="verse">श्रूयते फलसंवन्धो यासूपासासु तास्विह ।।<br />दध्नेन्द्रियादिवज्ज्ञेयो विधिर्गुणसमाश्रयः ।। १९६ ।। </div>
							<div class="verse">प्रधानफलसंबन्धो यत्र तु स्याच्छ्रुतेर्मुखात् ।। <br />विशिष्टः स विधिर्ज्ञेयो यथाऽऽग्नेयादयस्तथा ।। १९७ ।। </div>
							<div class="verse">अवाप्ताग्न्यादिरूपास्ते प्राणालिङ्गनसंश्रयात् ।।<br />कृतोपकारं स्मृत्वोचुः प्राणा वागादयस्तदा ।। १९८ ।। </div>
							<div class="verse">अनन्ताग्न्यादिभावेन यो नः सञ्जितवानसुः ।।<br />क्व न्वसौ वर्तते ह्यात्मा योऽस्मच्छत्रुविनाशकृत् ।। १९९ ।। </div>
							<div class="verse">वितर्कयन्तस्ते प्राणा उक्त्वैवं प्रत्यगात्मसु ।।<br />कुर्वाणमुपकारं तं ददृशुः प्रागिवाऽऽदरात् ।। २०० ।। </div>
							<div class="verse">लोकेऽपि हि विचार्यार्थमथ संविदते जनाः ।।<br />यथा वागादयस्तद्वद्विजव्रुः प्राणमात्मनि ।। २०१ ।। </div>
							<div class="verse">सामान्योक्तावास्य इति तद्विशेषणमुच्यते ।।<br />अन्तरित्यन्यथा मा भूत्प्रसङ्गः प्राणनिश्चितौ ।। २०२ ।। </div>
							<div class="verse">त्वगादयोऽपि सन्त्यास्ये यतोऽतस्तद्विशेषणम् ।।<br />विशिनष्टि ततः प्राणमास्यान्तर्विलचारिणम् ।। २०३ ।। </div>
							<div class="verse">आस्यपर्यन्तशायीनि त्वगादीनि न मध्यतः ।।<br />प्राणस्तु मध्य आस्यस्य तस्मादन्तर्विशेषणम् ।। २०४ ।। </div>
							<div class="verse">सर्वेन्द्रियाणामथवा प्राण आत्मेति कथ्यते ।। <br />अयमास्येऽन्तरित्येवमरनाभिनिदर्शनात् ।। २०५ ।। </div>
							<div class="verse">अयमास्येऽन्तरित्येवं प्राणं दृष्ट्वा यतः पुरा ।।<br />व्याजहरुरमरास्तस्मात्प्राण आयास्यसंज्ञितः ।। २०६ ।। </div>
							<div class="verse">अङ्गानां करणानां च रसः सारो यतस्ततः ।।<br />प्राण आङ्गिरसः प्रोक्तस्तद्विद्भिस्तद्गुणाश्रयात् ।। २०७ ।। </div>
							<div class="verse">कथमाङ्गिरसः प्राण इत्यस्य प्रतिपत्तये ।।<br />अन्वयव्यतिरेकाभ्यामुपरिष्टात्प्रवक्ष्यते ।। २०८ ।। </div>
							<div class="verse">तथाऽन्यांऽपि गुणोऽनस्य दूरिति प्रतिपाद्यते ।।<br />उदारफलसिद्ध्यर्थं सा वा एषेत्यतः श्रुतिः ।। २०९ ।। </div>
							<div class="verse">उपास्तिक्रमसिद्ध्यर्थं क्रमभङ्गोऽयमिष्यते ।।<br />यतोऽतोऽङ्गिरसं त्यक्त्वा दूरित्येवाभिधीयते ।। २१० ।। </div>
							<div class="verse">विशिष्टोपास्तिरेवेयं प्रधानफलकीर्तनात् ।।<br />नायं गुणविधिर्ज्ञेयस्तत्फलस्याश्रुतत्वतः ।। २११ ।।</div>
							<div class="verse">क्रियायां गुणभूतोऽर्थो देवतेत्युपदिश्यते ।।<br />अस्त्युपासिक्रियायोगो देवताऽतोऽन उच्यते ।। २१२ ।। </div>
							<div class="verse">दूरमेवंविदः पाप्मा कथमध्यवसीयते ।।<br />एवंवित्त्वविरोधित्वाद्दूरं पाप्मा भवेदतः ।। २१३ ।। </div>
							<div class="verse">विषयेन्द्रियसंबन्धजो हि पाप्माऽऽसुरो यतः ।।<br />श्रौतानन्तादहंमानात्परिच्छिन्नो विरुध्यते ।। २१४ ।। </div>
							<div class="verse">चक्षुरादिपरिच्छेदः प्राकृतज्ञानहेतुतः ।।<br />युक्तोऽध्यात्मैकरूपस्य बाधः शास्राभिमानतः ।। २१५ ।। </div>
							<div class="verse">परिस्पन्दात्मिका वृत्तिः श्रोत्रादिष्वपि विद्यते ।।<br />प्राणस्याथेन्द्रियाणां तु शब्दाद्यर्थावलेहिनी ।। २१६ ।। </div>
							<div class="verse">शब्दादिग्राहिणी वृत्तिः स्वैरासङ्गात्मपाप्मभिः ।।<br />दूषिता न परिस्पन्दो दूरं मृत्युरसोस्ततः ।। २१७ ।। </div>
							<div class="verse">मृत्युर्दूरं यथा प्राणात्तदात्मत्वात्तथाऽऽसुरः ।। <br />तद्विदश्च भवेन्मृत्युर्दूरमित्युपदिश्यते ।। २१८ ।। </div>
							<div class="verse">दिशामन्त इह ग्राह्मो मध्यदेशोपलक्षितः ।।<br />अनन्ताकाशदेशत्वान्नाञ्जसाऽन्तो दिशां यतः ।। २१९ ।। </div>
							<div class="verse">श्रुतिस्मृतिसदाचारसंस्कृताशयवज्जनम् ।। <br />अवधीकृत्यान्तत्वोक्तेर्नतु दोपो मनागपि ।। २२० ।। </div>
							<div class="verse">मध्यदेशावधिस्तस्माद्दिगन्त इति गृह्यते ।। <br/> प्रात्यन्तिकजनोद्देशः पापीयोजनसंश्रयात् ।।<br />वर्ज्यतेऽत्रः प्रयत्नेन तद्विद्भिरधुनातनैः ।। २२१ ।। </div>
							<div class="verse">तेषु प्रत्यन्तदेशेषु तन्निवासिषु चाऽऽसुरान् ।। <br />यतो विन्यदधात्प्रणस्तस्मात्तद्वर्जयेद्द्वयम् ।। २२२ ।। </div>
							<div class="verse">जनो विशिष्टो देशेन देशो जनविशेषितः ।। <br />पाप्मोपस्पृष्टमुभयं शिष्टास्तद्वर्जन्त्यतः ।। २२३ ।। </div>
							<div class="verse">समाहारोऽथवा भेदो नेदित्येतत्पदं भवेत् ।। <br />अनीप्सितानिवृत्तिः स्यात्समाहारेऽविवक्षिते ।। २२४ ।। </div>
							<div class="verse">इत्थं न चेदहं कुर्यां प्रतिषेधश्रुतीरितम् ।।<br />अन्ववायानि पाप्मानं प्रतिषेधातिलङ्घनात् ।। २२५ ।। </div>
							<div class="verse">इति भेदविवक्षायां व्यारव्या कार्या पदद्वये ।।<br />माङर्थस्तु तथाऽभेदे व्याख्येयः प्रतिषेधकृत् ।। २२६ ।। </div>
							<div class="verse">सामान्यविपयश्चायं निषेधो नानविद्गतः ।।<br />वलवन्प्रक्रियातो हि वाक्यं सामान्यमात्रगम् ।। २२७ ।। </div>
							<div class="verse">आसुरेणावरुद्धास्तान्वागादीन्हतपाप्मनः ।।<br />देवत्वं प्रापयत्प्राणः कथमित्येतदुच्यते ।। २२८ ।। </div>
							<div class="verse">ज्ञानतोऽज्ञानहानिः स्याद्देवत्वं भावनाबलात् ।।<br />आनन्तर्ये क्रियाद्वित्वादथशब्दो भवेद्ध्रुवम् ।। २२९ ।। </div>
							<div class="verse">मृत्युमत्यवहत्प्राणः सामान्योक्तेर्विशेषतः ।।<br />विशिष्टदेवतावाप्तिर्वागादीनां प्रपञ्च्यते ।। २३० ।। </div>
							<div class="verse">नेदीयसी यतोऽन्येभ्यो वागेवोद्गीथकर्मणि ।।<br />प्राणस्य तेन सोद्गातुः प्रथमेत्यभिधीयते ।। २३१ ।। </div>
							<div class="verse">वागाद्यग्न्याद्यवाप्त्यैवं पाप्मनोऽपास्य सर्वतः ।। <br />वैराजं पदमेत्येवं यजमानः सुभावितः ।। २३२ ।। </div>
							<div class="verse">कल्याणासङ्गसंबन्धाद्वागाद्यधर्मकारणम् ।। <br />त्यक्त्वाऽनं मुख्यमात्मानमाश्रयेन्मृत्युवर्जितम् ।। २३३ ।। </div>
							<div class="verse">वागाद्यैः पञ्चभिर्युक्तं विराजं साधिभौतिकम् ।। <br />हित्वाऽध्यात्मपरिच्छेदं ततस्तं प्रतिपद्यते ।। २३४ ।। </div>
							<div class="verse">साधिभूताधिदैवं च नामरूपक्रियात्मकः ।।<br />सूत्रं प्राणोऽङ्गिराः सत्यमृक्सामेत्यन उच्यते ।। २३५ ।। </div>
							<div class="verse">तमेकं सर्वभूतेषु ज्ञानकर्मफलाश्रयम् ।।<br />आस्वभावात्मविज्ञानादुपास्ते यः स तं व्रजेत् ।। २३६ ।। </div>
							<div class="verse">उक्तमभ्युदयार्थे यद्वागादीनामथाधुना ।।<br />आगानमवशिष्टेषु स्तोत्रेषूद्गातुरुच्यते ।। २३७ ।। </div>
							<div class="verse">सामान्यभोज्यविषयस्त्वन्नशब्दो यतस्ततः ।।<br />आद्यमित्युच्यते तस्य विशेषणतया वचः ।। २३८ ।। </div>
							<div class="verse">यत आदाविदं वृ्त्तमन्नागानमनात्मनि ।।<br />तस्मात्तत्कार्यभूतासु प्रजास्वद्यापि दृश्यते ।। २३९ ।। </div>
							<div class="verse">यद्धि किंचेति सर्वार्थमेवेत्यत्रावधारणम् ।।<br />प्राणेनैव तु तत्सर्वं लोकोऽन्नं ह्यत्ति सर्वदा ।। २४० ।। <br/>अन्नोपकारः सर्वेषामविशिष्टः समीक्ष्यते ।। २४१ ।।</div>
							<div class="verse">अथावधारणं कस्मादनेनैवेति भण्यते ।। <br />प्राणद्वारक एवैषामुपकारो न तु स्वतः ।। २४२ ।। </div>
							<div class="verse">कथं तद्दूारकस्तेषामुपकार इतीर्यते ।।<br/>ननु दूरिति हि प्राण उक्तो वागादिवत्कथम् ।।<br />आत्मार्थान्नाद्यसंगीतेर्विद्धो नाऽऽसुरपाप्मभिः ।। २४३ ।। </div>
							<div class="verse">स्थितिमात्राभिसंबन्धान्नायं दोष इहेष्यते ।। २४४ ।।<br/>असावन्नं स्थितं यस्माद्देहं प्राणानवत्यतः ।।<br />यत्नाच्छ्रुतिरतो वक्ति त्विहान्नं प्रतितिष्ठति ।। २४५ ।। </div>
							<div class="verse">स्थितिमात्रं ह्यसोरन्नं यद्वासङ्गो न शङ्क्यते ।।<br />भर्ता श्रेष्ठः पुरो गन्ता ह्यन्नादोऽधिपतिस्तथा ।।<br />इत्यादिगुणविध्यर्थं परो ग्रन्थोऽवतार्यते ।। २४६ ।। </div>
							<div class="verse">अयं गुणविधिर्ज्ञेयः प्रत्येकं तत्फलश्रुतेः ।। २४७ ।। <br/> जग्धमन्नं यतो देहलिङ्गभावेन याति नः ।।<br />परिणामं व्रजत्तस्मादेतावदिति भण्यते ।। २४८ ।। </div>
							<div class="verse">त्वयैषाऽऽत्मार्थमागीते त्वय्येवान्नमतोऽखिलम् ।।<br />वयं चान्नमृते स्थातुं नालं क्षणमपीश्चर ।। २४९ ।। </div>
							<div class="verse">सतर्प्यातः स्वमात्मानमन्नेनास्मानपीश्वर ।।<br />आभाजयस्व क्षुधितांश्छान्दसत्वाण्णिचोऽश्रवः ।। २५० ।। </div>
							<div class="verse">मामृतेऽन्नं न वः शक्तं पोष्टुं क्षणमपि क्वचित् ।। <br />अन्नार्थिनोऽतो मां सर्वेऽप्यभिसंविशताऽऽशुवै ।। २५१ ।। </div>
							<div class="verse">तेनैता देवताः सर्वास्तृप्यन्त्यन्नेन सर्वशः ।।<br />इत्यर्थस्य कुतः सिद्धिरिति चेदुच्यते यतः ।। २५२ ।। </div>
							<div class="verse">त्रिधा जग्धं भवत्यन्नं परिणामविशेषतः ।।<br />स्थवीयान्मध्यमोऽणीयानित्येवं कालतोऽग्नितः ।। २५३ ।। </div>
							<div class="verse">स्थवीयान्यात्यधोभागो रसादिक्रमशोऽपरः ।।<br />स्थूलं ह्युपचिनोतीमं कुड्यं मृत्स्नेव सर्वदा ।। २५४ ।। </div>
							<div class="verse">यस्त्वणीयान्नसः सूक्ष्मः स ऊर्गमृतमुच्यते ।।<br />नाडीः सूक्ष्माः प्रविश्यासौ देवताः प्रीणयत्यथ ।। २५५ ।। </div>
							<div class="verse">स्वाम्यर्थ एव चोत्तम्भस्तृप्तिरापूर उच्यते ।।<br />ततस्तु या सुखोद्भूतिर्विज्ञानात्मन एव मा ।। २५६ ।। </div>
							<div class="verse">ता एता देवताः सप्तदश ज्ञानक्रियात्मिकाः ।।<br />सोऽयं सप्तदशग्रामो भोक्तुः करणलक्षणः ।। २५७ ।। </div>
							<div class="verse">बुद्धीन्द्रियाणि पञ्चैव तथा कर्मेन्द्रियाण्यपि ।।<br />वायवः पञ्च बुद्धिश्च मनः सप्तदशं विदुः ।। २५८ ।। </div>
							<div class="verse">अपास्ताध्यात्मरूपाणां देवतानां समाश्रयाः ।।<br />भूतपञ्चकमेवेदं साधारण्याद्भवेत्सदा ।। २५९ ।। </div>
							<div class="verse">पयोम्भोवदिदं लिङ्गं नानारूपैः समन्वितम् ।।<br />आविर्भावतिरोभावैः कारणात्मनि वर्तते ।। २६० ।। </div>
							<div class="verse">कूटस्थबोधतन्मोहचिदाभासैकमात्रया ।।<br />जाग्रत्स्वप्नावयं पीत्वा ह्यास्ते प्राणात्मनां प्रभुः ।। २३१ ।। </div>
							<div class="verse">अपास्ताशेषबाह्यार्थस्तज्जवासनयाऽञ्चितः ।।<br />अध्वस्तप्रत्यगज्ञानो विरिञ्चः पर उच्यते ।। २६२ ।। </div>
							<div class="verse">जाग्रत्काले विसेषेण स्थित्वा हृदयसद्मनि।।<br />द्वासप्ततिसहस्राणि नाडीर्व्याप्यावतिष्ठते ।। २६३ ।।</div>
							<div class="verse">स एष परमात्मैव स्वात्ममोहसहायवान् ।।<br />प्राणात्मना करोत्येष पश्यत्यग्न्यात्मना तथा ।। २६४ ।। </div>
							<div class="verse">इन्द्राग्नी ताविमावुक्तौ प्राण इन्द्रस्तयोर्मतः ।।<br />प्रकाशकत्वाद्वागग्निरेवमेकः प्रजापतिः ।। २६५ ।। </div>
							<div class="verse">अत्र्राद्यभेदतो द्वौ वा यदि वाऽध्यर्ध उच्यते ।।<br />यदि वाऽयं यत्रस्रिशद्द्वासप्ततिरथापि वा ।। २६६ ।। </div>
							<div class="verse">अनन्तभेदभिन्नो वा एक एवान उच्यते ।।<br />सर्वोऽप्येष विकल्पश्च पुनरेकैकशस्तथा ।। २६७ ।। </div>
							<div class="verse">देवासुरादिभेदेन जातिरूपक्रियागुणैः ।।<br />एकैकोऽनन्ततां याति पुनरेकात्मतामतः ।। २६८ ।। </div>
							<div class="verse">समस्तव्यस्ततैवेह प्रत्यगज्ञानभूमिका ।। <br />न त्वपास्तसमस्तान्धअये नेति नेति परात्मनि ।। २३९ ।। </div>
							<div class="verse">सर्वेणैव विकल्पेन यथोक्तेनावतिष्ठते ।।<br />यथाधिकारं सर्वत्र परो जगति सर्वथा ।। २७० ।। </div>
							<div class="verse">न हि कृत्स्नमनादाय जगदेतन्मनागपि ।।<br />क्रियायै कारकं किंचित्तस्मात्सर्वात्मनेहते ।। २७१ ।। </div>
							<div class="verse">कारणात्मा जगत्कृत्स्नं श्रौतदर्शनसाधनः ।।<br />यतः प्रागकरोत्कर्म तत्कार्येऽपि तथा ततः ।। २७२ ।। </div>
							<div class="verse">एकापूर्वप्रयुक्तत्वात्समस्तव्यस्तरूपिणाम् ।।<br />सर्वः सर्वमुपादाय सर्वत्रातः प्रवर्तते ।। २७३ ।। </div>
							<div class="verse">अध्यात्माद्यधिभूताधिदैवतं सर्वदाऽखिलम् ।।<br />सर्वं सर्वक्रियाः कुर्यादेकापूर्वप्रयुक्तितः ।। २७४ ।। </div>
							<div class="verse">यतः प्रजापतिः पूर्वमेतस्मिन्दर्शने स्थितः ।।<br />यज्ञेन कर्मणाऽस्राक्षीज्जगदेतच्चराचरम् ।। २७५ ।। </div>
							<div class="verse">नाड्योऽस्य रश्मयोऽनन्ता हृदयं मण्डलं रवेः ।।<br />अहोरात्राणि तावच्च शतसंवत्सरायुषः ।। २७६ ।।</div>
							<div class="verse">एतया संपदा पूर्वं यजमानेन तद्विदा ।।<br />अग्नयोऽर्काश्चिता आसन्षद्व  त्रिंशत्सहस्रशः ।। २७७ ।। </div>
							<div class="verse">एकैकस्मिन्परिस्पन्द एवं सर्वाऽपि देवता ।।<br />एका चानेकरूपा च ह्यध्यात्मादिविभागतः ।। २७८ ।। </div>
							<div class="verse">विभ्वी सर्वगताऽनन्ता समाप्ता च प्रतिक्रियम् ।।<br />प्रतिद्रव्यफलं कृत्स्ना खण्डादौ गोत्ववत्स्थिता ।। २७९ ।। </div>
							<div class="verse">एष प्रजापतेरुक्तो महिमा तद्वदेव तु ।।<br />यजमानोऽपि तादात्म्यात्तथैव भवति ध्रुवम् ।। २८० ।। </div>
							<div class="verse">गुणोपास्तिफलोक्त्यर्थमेवं हेति श्रुतिः परा।।<br />यथोक्तार्थमुपासीनं प्रति प्रववृतेऽधुना ।। २८१ ।। </div>
							<div class="verse">वागादयोऽभिसंविष्टा जीवनार्थमनं यथा ।।<br />ज्ञातयोऽभिविशन्त्येवं तद्विदं जीवनार्थिनः ।। २८२ ।। </div>
							<div class="verse">भर्ता च संनिविष्टानां श्रेष्ठश्च गुणतो भवेत् ।।<br />यथोक्तगुणवैफल्यं पुर एता न चेद्भवेत् ।। २८३ ।। </div>
							<div class="verse">सर्वमेतद्वृथैव स्यान्न चेद्दीप्ताग्निमान्भवेत् ।। <br />अन्नाद इत्यतो वक्ति साफल्यप्रतिपत्तये ।। २८४ ।। </div>
							<div class="verse">द्विषत्सु स्वेषु च न चेदाधिपत्यं तथाऽपि च ।।<br />प्रोक्तवैफल्यमाशङ्क्य ह्याहाधिपतितां फलम् ।। २८५ ।। </div>
							<div class="verse">प्राण आत्मेत्युपासीनो यथोक्तं फलमश्नुते ।।<br />तज्ज्ञातयोऽपि फलिनो यथा वागादयस्तथा ।। २८६ ।। </div>
							<div class="verse">प्राणसंस्पर्धिनो यद्वद्विनेशुरसुरास्तथा ।।<br />प्राणविद्विद्विषः सर्वे नालं भार्येभ्य एव च ।। २८७ ।। </div>
							<div class="verse">उद्बुभूषति यो द्वेषात्स्वेषु प्राणविदं प्रति ।। <br />प्रतिस्पर्धी न सोऽलं स्याद्भरणाय कथंचन ।। २८८ ।। </div>
							<div class="verse">नासौ श्रेष्ठः पुरोगन्ता नान्नादोऽसुरवद्भवेत् ।। <br />न च ज्ञातिष्वधिपतिः स्पर्धमानोऽनवेदिना ।। २८९ ।। </div>
							<div class="verse">सोऽग्रास्याङ्गिरसः प्रोक्तस्तत्रायास्यो यथा तथा ।।<br />निर्णीतः प्रागथेदानीमाङ्गिरस्त्वविनिर्णयः ।। २९० ।। </div>
							<div class="verse">पूर्वोक्तस्यानुवादोऽयं सोऽयास्येत्याद्युपक्रमः ।।<br />श्रुत्याऽऽङ्गिरस्त्वसिद्ध्यर्थमुच्यते न्यायपूर्वकम् ।। २९१ ।। </div>
							<div class="verse">सिद्धोऽङ्गानां रसः प्राणः प्राणोऽङ्गानां रसः कथम् ।। <br />हीति हेतावतः प्राह तद्व्याख्यानाय चोत्तरः ।। २९२ ।। </div>
							<div class="verse">यस्मात्कस्माच्चिदङ्गाद्धि प्राण उत्क्रामतीह नुः ।।<br />नीरसं मत्तदेवाङ्गमाशु शुष्यति तत्र च ।। २९३ ।। </div>
							<div class="verse">यत एवमिदं दृष्टमन्वयव्यतिरेकः ।।<br />तस्मादाङ्गिरसः प्राणो ज्ञेय आत्मेति पण्डितैः ।। २९४ ।। </div>
							<div class="verse">कार्यस्य रूपभूतस्य कर्मणः करणस्य च ।।<br />न केवलं प्राण आत्मा नाम्नोऽप्यात्मेति भण्यते ।। २९५ ।। </div>
							<div class="verse">एवं सर्वात्मकत्वेन स्तुवन्प्राणं प्रयत्नतः ।।<br />आदरं कुरुते शास्रमुपास्यत्वाय देहिनाम् ।। २९६ ।।</div>
							<div class="verse">बृहस्पत्यादिभिर्धर्मैरसोरन्यदुपासनम् ।।<br />विशिष्टमभिधित्स्वाह शास्रं पूर्ववदेव च ।। २९७ ।। </div>
							<div class="verse">वाग्व्यापृततमा दृष्टा यत उद्गीथकर्मणि ।।<br />देवता सैव न प्राण इत्याशङ्क्येदमुच्यते ।। २९८ ।। </div>
							<div class="verse">कौष्ठ्याग्निप्रेरितो वायुर्नानास्थानसमाहतः ।।<br />वर्णतामेति येनातः प्राण एव बृहस्पतिः ।। २९९ ।। </div>
							<div class="verse">यजुर्ब्रह्मेति श्रवणादन्ते साम्नो ग्रहादपि ।।<br />ऋग्यजुःसामनिर्देशः क्रमेणेति प्रतीयते ।। ३०० ।। </div>
							<div class="verse">सेति वाचोऽभिधानं स्यादमः प्राणाभिधा तथा ।।<br />सामोभयं समुदितं गुणप्राधान्यरूपतः ।। ३०१ ।।</div>
							<div class="verse">एकार्थवृत्तिता यस्मात्तेनैकवचनं कृतम् ।। <br />शब्दयोः सामयोस्तस्मात्प्राणः सामाभिधीयते ।। ३०२ ।। </div>
							<div class="verse">इतरस्यापि सामत्वं प्राणनिर्वर्त्यतो मतम् ।।<br />प्राण एव ततः साम युक्तो वागुपसर्जनः ।। ३०३ ।। </div>
							<div class="verse">निःशेषभूतसाम्याद्वा साम प्राणोऽभिधीयते ।।<br />प्रत्यगज्ञानहेतुत्वात्तज्जस्यऽऽनन्त्यमुच्यते ।। ३०४ ।। </div>
							<div class="verse">अतिसूक्ष्मशरीरा हि पुत्तिका प्लषिरुच्यते ।।<br />पुत्तिकादिशरीरेण समः प्राणस्तदाश्रयात् ।। ३०५ ।। </div>
							<div class="verse">मशकेभविराइदेहैः समः प्राणो यथोदितः ।।<br />तथा हैरण्यगर्भेण लिङ्गात्मा सम एव तु ।। ३०६ ।। </div>
							<div class="verse">वाय्वात्मनि समाप्तत्वात्करणानामशेषतः ।।<br />सर्वदेहसमत्वं स्यात्प्राणिकर्मानुरूपतः ।। ३०७ ।। </div>
							<div class="verse">प्रतिप्राणिपरिच्छेदो ज्ञानकर्मानुरोधतः ।।<br />धर्माधर्मानपेक्षः सन्नानन्त्येनावतिष्ठते ।। ३०८ ।। </div>
							<div class="verse">साम्न आप्नोति सायुज्यमैकात्म्यं प्राणरूपताम् ।।<br />समानलोकताऽनेन सालोक्यमिति शब्द्यते ।। ३०९ ।।</div>
							<div class="verse">विकल्पासंश्रवाद्विद्वानश्नुतेऽतः फलद्वयम् ।।<br />वैचित्र्याद्भावनादेर्वा त्रिविधं फलमुच्यते ।। ३१० ।। </div>
							<div class="verse">भूयोल्पीयः फलत्वं चेत्तुल्यसाधनयोर्न तत् ।।<br />योगैश्वर्यात्समा सिद्धिः कालादेरीश्वराद्यतः ।। ३११ ।। </div>
							<div class="verse">एकमेव जगद्वीजमीशाभिप्रायहेतुतः ।।<br />भूरिनानाप्रभेदेन प्रत्यात्मं व्यवतिष्ठते ।। ३१२ ।। </div>
							<div class="verse">कुर्यान्मेरावणुधियमणौ मेरुधियं तथा ।।<br />सर्वत्राप्रतिधात्येव प्रत्यगज्ञो महेश्वरः ।। ३१३ ।। </div>
							<div class="verse">अतत्त्वज्ञस्य तमसो रज्ज्वज्ञानोरगादिवत् ।। <br />अष्टावस्थाप्रभेदेन मिथ्याज्ञानं प्रजायते ।। ३१४ ।। </div>
							<div class="verse">प्रत्यगज्ञानविध्वस्तौ रज्ज्वज्ञानहताविव ।।<br />तत्कल्पितनिवृत्तिः स्यादष्टावस्थस्य बोधतः ।। ३१५ ।। </div>
							<div class="verse">अनात्मवस्तु सकलं प्रत्यगज्ञांनहेतुजम् ।।<br />यथा तथोत्तरत्रापि युक्तिभिश्चाभिधास्यते ।। ३१६ ।। </div>
							<div class="verse">औद्गात्रमेव चोद्गीथो भक्तिर्वा काचिदिष्यताम् ।। <br />प्रसिद्धेरिति चेन्मैवमुद्गीथो ह्यसुरेव तु ।। ३१७ ।। </div>
							<div class="verse">उपसर्ग उदित्येप स चात्यन्तक्रियाश्रितः ।।<br />संयोज्य क्रिययाऽतस्तं व्याचष्टे श्रुतिरञ्जसा ।। ३१८ ।। </div>
							<div class="verse">उत्तब्धं विधृतं यस्मात्प्राणेन जगदित्वरम् ।। <br />उत्प्राणोऽतः प्रसिद्धस्तु गुणादुद्गीथ उच्यते ।। ३१९ ।। </div>
							<div class="verse">अनया गीयते यस्माद्गीथा वाक्तेन भण्यते ।।<br />उच्च गीथा च तद्योगादुद्गीथ इति शब्द्यते ।। ३२० ।। </div>
							<div class="verse">उद्गाता नैमिषीयाणामयास्योपासनादभूत् ।।<br />अयास्यनामा सोऽगायद्वाचा प्राणप्रधानया ।। ३२१ ।। </div>
							<div class="verse">बृहस्पत्यादिभिर्धर्मैरुपास्यानमनो भवेत् ।।<br />भावनोत्कर्षतोऽतोऽयं विचारस्तं प्रतीष्यते ।। ३२२ ।। </div>
							<div class="verse">हृदयेनाभिसंबन्धाद्देवताऽत्र प्रजापतिः ।। <br />Line २ miss ।। ३२३ ।।</div>
							<div class="verse">वागीश्वरत्वादिन्द्रो वा यदि वा वर्णदेवता ।।<br />पदवाक्यस्वरस्थाननादादिविषयाऽपि वा ।। ३२४ ।। </div>
							<div class="verse">एवं विप्रतिपन्नेपु नानावादिषु निश्चितः।।<br />प्राणप्रधानया वाचा ह्ययास्योऽगायदित्यतः ।।<br />ब्रह्मदत्तश्चकारोच्चैः शपथं वादिनः प्रति ।। ३२५ ।। </div>
							<div class="verse">यदितोऽनप्रधानाया वाचो ह्यन्येन केनचित् ।। <br />देवान्तरेण सोऽगायदयास्यः प्राणविग्रहः ।। ३२६ ।। </div>
							<div class="verse">सर्वप्रमाणभूतोऽभूदुद्गाता सत्रिणां पुरा ।।<br />विसंवादस्त्वभूत्तेषामुद्दिश्योद्गीथदेवताम् ।। ३२७ ।। </div>
							<div class="verse">उद्गाता नैमिषीयाणां मदभ्युपगताद्यदि ।।<br />प्राणवाग्द्वयतोऽन्येन देवेनासौ प्रयत्नवान् ।। ३२८ ।। </div>
							<div class="verse">उदगायत्तदा सोमो भक्ष्यमाणः शिरो मम ।।<br />मिथ्याभिवादिनः साक्षाद्विपातयतु सत्वरः ।। ३२९ ।। </div>
							<div class="verse">श्रुतिः समर्थयामास वाचेति शपथक्रियाम् ।।<br />शपथस्यापि मानत्वमस्मादेव तु कारणात् ।। ३३० ।। </div>
							<div class="verse">वाचः प्राणस्य च यत उद्गीथे व्यापृतिः स्फुटा ।।<br />प्राधान्येन तदन्येषां न तथा लक्ष्यते सदा ।। ३३१ ।। </div>
							<div class="verse">आकृत्यर्थाभिसंबन्धादभिधानस्य न श्रुतेः ।।<br />ब्रह्मदत्ताभिसंबन्धादनित्यत्वं प्रसज्यते ।। ३३२ ।। </div>
							<div class="verse">उद्गीथदेवतामेवं परीक्ष्याथाधुना श्रुतिः ।।<br />स्वादिधर्माभिसंबन्धं प्रचक्राम प्रभाषितम् ।। ३३३ ।। </div>
							<div class="verse">याजमानमिदं ज्ञानं स्वादेः प्राग्यत्समीरितम् ।।<br />पञ्चमाद्युक्तिदृष्ट्याऽस्य ह्येकवाक्यत्वहेतुतः ।। ३३४ ।। </div>
							<div class="verse">स्वसुवर्णप्रतिष्ठाधीरुद्गातुरिति गम्यते ।।<br />ऋत्विङ्नामाभिसंबन्धान्न त्वसौ यजमानगा ।। ३३५ ।। </div>
							<div class="verse">एष एवंविदुद्गातेत्यमुतो लिङ्गतो भवेत् ।।<br />उद्गातुरपि विज्ञानं दृष्टार्थत्वाच्च कारणात् ।। ३३६ ।। </div>
							<div class="verse">कर्त्राश्रितं स्वं विज्ञेयं माधुर्यादीह सामनि ।।<br />यतस्तद्धनवत्तस्मात्स्वरार्थं यत्नमाचरेत् ।। ३३७ ।। </div>
							<div class="verse">धनवन्तं यथा यत्नाद्दिदृक्षन्तीह संघशः ।।<br />तथा यत्नात्समीक्षन्ते स्वरसंपत्समन्वितम् ।। ३३८ ।। </div>
							<div class="verse">बाह्यवित्तेन संबन्धमुक्त्वाऽथान्तर्धनात्मना ।।<br />संबन्धं वक्तुकामेयं प्रचक्रामोत्तरा श्रुतिः ।। ३३९ ।। </div>
							<div class="verse">बाह्योऽस्य धर्मः सौस्वर्यं सौवर्ण्यं त्वान्तरं धनम् ।।<br />तदन्तरतमोऽनस्य प्रतिष्ठागुण उच्यते ।। ३४० ।। </div>
							<div class="verse">जिह्वामूलीयकादीनि ह्यष्टौ स्थानानि वागिह ।।<br />गानप्रतिष्ठाहेतुत्वाद्धीति हेतुवचस्तथा ।। ३४१ ।। </div>
							<div class="verse">अन्नप्रतिष्ठमागानमेक आहुर्विपाश्चितः ।।<br />अनिषेधाद्दूयोरेका प्रतिष्ठेहावसीयताम् ।। ३४२ ।।</div>
							<div class="verse">अन्नस्य परिणामेऽनः स्थितो गीतित्वमेति हि ।। <br />अनप्रतिष्ठा देहोऽतः श्रुत्येह प्रतिपाद्यते ।। ३४३ ।।</div>
							<div class="verse">उपासनं विकल्पेन वागन्नास्व्यप्रतिष्ठयोः ।। <br />वाक्प्रतिष्ठमुपासीत यदि वाऽन्नप्रतिष्ठितम् ।। ३४४ ।। </div>
							<div class="verse">यदर्थमतियत्नेन महिमाऽनस्य कीर्तितः ।।<br />अभ्यारोहजपः सोऽथ प्राप्तावसर उच्यते ।। ३४५ ।।</div>
							<div class="verse">यथोक्तज्ञानवत्तायामिदं कर्म विधित्स्यते ।। <br />कार्त्स्न्येन तस्य चोक्तत्वादतस्तदभिधीयते ।। ३४६ ।। </div>
							<div class="verse">एवं विद्वत्प्रयोज्यत्वादत एव न सूत्रितम् ।।<br />नित्यकर्मेव सूत्रेषु तेन विद्वत्प्रयोज्यता ।। ३४७ ।। </div>
							<div class="verse">उद्गीथलिङ्गसंयोगाद्गानमात्रेऽस्य शक्तितः ।।<br />नियमोऽस्यैवकारेण पवमानेषु कथ्यते ।। ३४८ ।। </div>
							<div class="verse">ततोऽपि कालसंकोचं स वा इत्यादिनाऽनदत् ।। <br />प्रस्तोता प्रस्तुयाद्यत्र तदैतानि जपेदिति ।। ३४९ ।। </div>
							<div class="verse">एतानीति च निर्देशाद्यजूंषीत्यवगम्यते ।।<br />श्रुतावेव च दृष्टत्वात्स्वरः शातपथो जपे ।। ३५० ।। </div>
							<div class="verse">जपकर्माभिधा चेयमभ्यारोह इतीष्यते ।।<br />योगिकी चाभिधा ज्ञेया क्रियायोगस्य संभवात् ।। ३५१ ।। </div>
							<div class="verse">हित्वाऽध्यात्मपरिच्छेदं दैवं वीजमतः परम् ।।<br />अभ्यारोहत्यनेनातो ह्यभ्यारोहो जपः स्मृतः ।। ३५२ ।। </div>
							<div class="verse">तिरोहितार्थरूपत्वान्मन्त्राणां न नृधीगतिः ।।<br />मन्त्रार्थं स्वयमेवातो व्याचष्टे श्रुतिरञ्जसा ।। ३५३ ।। </div>
							<div class="verse">पूर्वं पदार्थान्व्याख्याय पश्चाद्वाक्यार्थमव्रवीत् ।। <br />फलं पश्चाद्यथोक्तस्येत्येष व्याख्याक्रमः श्रुतेः ।। ३५४ ।। </div>
							<div class="verse">यत्स्यात्स्वाभाविकं ज्ञानं यच्च कर्म स्वभावजम् ।।<br />तदधःपातहेतुत्वान्मन्त्रेऽसदिति भण्यते ।। ३५५ ।। </div>
							<div class="verse">सद्देवभावहेतुत्वाच्छास्रीये ज्ञानकर्मणी ।।<br />सत्पदेनाभिधीयेते मन्त्रेऽस्मिन्प्राग्यथोदिते ।। ३५६ ।। </div>
							<div class="verse">असन्मृत्युस्तयोर्ज्ञेयः पूर्वयोर्मृत्युहेतुतः ।।<br />अमृतं मृत्युघातित्वाच्छास्रीये ज्ञानकर्मणी ।। ३५७ ।। </div>
							<div class="verse">आसुरज्ञानकर्मभ्यां मां व्युत्थाप्याथ तज्जितेः ।।<br />गमयाऽऽशु ततो दैवे शास्रीये ज्ञानकर्मणी ।। ३५८ ।। </div>
							<div class="verse">मन्त्रार्थे यत्नमाहाथ ह्यमृतं मामिति श्रुतिः ।।<br />द्वितीयमन्त्रानूक्तिः स्यात्तमसो मेत्युदीरणम् ।। ३५९ ।। </div>
							<div class="verse">आपेक्षिकत्वान्मृत्युः स्याच्छास्रीये ज्ञानकर्मणी ।।<br />स्वार्थं फलमपेक्ष्यैते परार्थत्वात्तमो मते ।। ३६० ।। </div>
							<div class="verse">साधनात्तमसो मां त्वं ज्योतिः साध्यं नायमृतम् ।।<br />फलाप्त्यैव तमोध्वंसादमृतं मेत्यतोऽवदत् ।। ३६१ ।। </div>
							<div class="verse">पूर्वयोर्मन्त्रयोर्योऽर्थो विस्तरेणोदितः पुनः ।।<br />मन्त्रेण स तृतीयेन संक्षेपेणाभिधीयते ।। ३६२ ।। </div>
							<div class="verse">प्रसङ्गमुत्तरे मन्त्रे पूर्वयोरिव वीक्ष्य हि ।।<br />तिरोहितार्थतामाह नात्रेत्यादिवचः श्रुतिः ।। ३६३ ।। </div>
							<div class="verse">यथाप्रार्थितमागाय याजमानं फलं परम् ।।<br />त्रिष्वेव पवमानेषु यथा वागादिभिः पुरा ।। ३६४ ।। </div>
							<div class="verse">अथ यानीतराणीति ह्युद्गाताऽन्नाद्यमात्मने ।।<br />आगायेद्वचनात्कर्तुः कामयोगोऽपि गम्यते ।। ३६५ ।।</div>
							<div class="verse">कस्मादात्मन आगायेदिति हेतुरिहोच्यते ।।<br />यस्मात्स एष एवंविदुद्गाताऽतोऽन एव सः ।। ३६६ ।। </div>
							<div class="verse">अतोऽलमात्मने कामानागातुं स्वामिने तथा ।।<br />यस्मादीश्वर उद्गाता कामावाप्तावतः शुभम् ।। ३६७ ।। </div>
							<div class="verse">तस्मात्तेषु वरं कामं यजमानो यथारुचि ।। <br />नवसूद्गीयमानेषु तं वृणीताविचारयन् ।। ३६८ ।। <br />प्रयोगानुगमे चैतद्दर्शनं येन चोद्यते ।। ३६९ ।। </div>
							<div class="verse">तस्मात्स्याद्देवतावाप्तिर्ज्ञानकर्मसमुच्चयात् ।।<br />तस्मान्न काचिदाशङ्का कर्मिणं प्रति विद्यते ।। ३७० ।। </div>
							<div class="verse">कर्महीनेऽपि विदुषि स्यान्न वेत्यतिशङ्क्यते ।।<br />तदाशङ्कापनुत्त्यर्थं तद्धैतदिति हि श्रुतिः ।। ३७१ ।। </div>
							<div class="verse">इहैव देवभूतत्वादाशङ्का किंनिबन्धना ।। <br />जपकर्मानवोधाभ्यां लोकप्राप्तौ हि शङ्क्यते ।।<br />ज्ञानादेव भवेन्नेति तद्धैतदिति हि श्रुतिः ।। ३७२ ।। </div>
							<div class="verse">जीवतो देवभूतस्य भावनोपचयात्कुतः ।।<br />देवाराप्तौ भवेच्छङ्का मनुष्यस्य तदाप्तिवत् ।। ३७३ ।। </div>
							<div class="verse">कर्मिणोऽपि हि देवाप्तिर्ज्ञानादेव न कर्मणः ।।<br />समुच्चयात्तु तत्प्राप्तावागमादेव निश्चितिः ।। ३७४ ।। </div>
							<div class="verse">तद्धैतत्प्राणविज्ञानं यथाव्याख्यातरूपकम् ।।<br />भवेल्लोकजिदेवेह कर्मशून्यमपि ध्रुवम् ।। ३७५ ।। </div>
							<div class="verse">न हैवालोक्यतायै नुरस्याऽऽशाऽपीह विद्यते ।।<br />इहैव लोकभूतत्वादप्राप्तेऽर्थे हि शङ्क्यते ।। ३७६ ।। </div>
							<div class="verse">इहैवाऽऽसुरभावस्य प्राणोऽस्मीत्यभिमानतः ।।<br />प्रध्वस्तत्वात्कुतः शङ्का तन्मूलासंभवाद्भवेत् ।। ३७७ ।। </div>
							<div class="verse">इदमत्र विचिन्त्य स्याज्ज्ञानकर्मसमुच्चयात् ।।<br />देवभावः किमुद्गातुर्यजमानस्य वाऽथ किम् ।। ३७८ ।। </div>
							<div class="verse">न समुच्चय उद्गातुः कर्माभावादिहेष्यते ।।<br />परकर्मप्रवेशात्स्यादुद्गाता न स्वकर्मणि ।। ३७९ ।। </div>
							<div class="verse">क्रियायोगाच्च तन्नाम्नो ज्ञानाभ्यासोऽपि दुर्लभः ।।<br />साक्षात्कृतिश्च संतत्या संततिश्च न विद्यते ।। ३८० ।। </div>
							<div class="verse">न च धीजन्ममात्रेण परमात्मप्रबोधवत् ।। <br />संभाव्यो देवभावोऽस्य देवो भूत्वेति च श्रुतेः ।। ३८१ ।। </div>
							<div class="verse">उद्गतुर्विदुषो नापि परकीयेन कर्मणा ।।<br />समुच्चयप्रसिद्धिः स्यात्तयोर्भिन्नाश्रयत्वतः ।। ३८२ ।। </div>
							<div class="verse">यजमानस्य कर्मास्ति ज्ञानं तूद्गातृसंश्रयम् ।। <br />समुच्चयोऽतस्तस्यापि भिन्नाधिष्ठानतो न च ।। ३८३ ।। </div>
							<div class="verse">मतं तद्याजमानं स्याज्ज्ञानं यत्प्रागुदीरितम् ।।<br />स्वयमेव कृतार्थत्वात्काऽपेक्षाऽस्यर्त्विजं प्रति ।। ३८४ ।। </div>
							<div class="verse">कर्मण्युद्गात्रपेक्षावज्ज्ञानेऽपीति मतं यदि ।।<br />उद्गातुरपि तत्तुल्यं नोद्गातर्ते क्रियां यतः ।। ३८५ ।। </div>
							<div class="verse">याजमानं यथा कर्म ह्याश्रित्य फलवद्भवेत् ।।<br />अन्नाद्यागानमुद्गातुस्तज्ज्ञानं तद्वदाश्रितम् ।। ३८६ ।। </div>
							<div class="verse">समुच्चयाच्चेदुभयोरुद्गातृयजमानयोः ।।<br />देवभावः किमर्थेयं तद्धैतदिति हि श्रुतिः ।। ३८७ ।। </div>
							<div class="verse">सर्वाश्रमाणां तर्हीदं सामान्येनाभिधीयते ।।<br />तद्धैतदिति सिद्धत्वादुद्गातृयजमानयोः ।। ३८८ ।। </div>
							<div class="verse">देवभावेन विज्ञानं संस्करोत्येव तद्धियम् ।।<br /> परार्थमपि सत्कस्मादनपेक्षं न सिद्धये ।। ३८९ ।।</div>
							<div class="authorline">इति श्रीबृहदारण्यकोपनिषद्भाष्यवार्तिके तृतीयं ब्राह्मणम् </div>
					</div>
<hr>
					<div class="section" type="brahmana" id="BRVS_C01_S04">
						<div class="sname">॥ चतुर्थं ब्राह्मणम्   ॥</div>
							<div class="verse">ज्ञानकर्मफलं चैतत्कर्मकाण्डप्रचोदितम् ।।<br />आत्मैवेत्यादिशास्रेण सृष्ट्यादौ कर्तृतोच्यते ।। १ ।। </div>
							<div class="verse">जगदुत्पत्तिसंहारस्थित्यादौ जगदात्मनः ।।<br />क्रियाधीफलभूतस्य स्वातन्त्र्यमुपवर्ण्यते ।। २ ।। </div>
							<div class="verse">स्तुत्याऽनया च वेदोक्तक्रियाज्ञानस्तुतिर्भवेत् ।।<br />कृता विवक्षितं त्वत्र सर्वमप्येतदीरितम् ।। ३ ।। </div>
							<div class="verse">वैदिकं साधनं ज्ञेयं ज्ञानकर्मात्मकं पुरा ।।<br />महानर्थफलायैव न मोक्षायेति निश्चितिः ।। ४ ।। </div>
							<div class="verse">वैदिकं साधनं सर्वमविद्योत्थत्वकारणात् ।।<br />तीव्रानर्थफलायेति ब्रह्मविद्याधिकारतः ।।<br />विवक्षितोऽर्थो यत्नेन तद्वैराग्यविधित्सया ।। ५ ।। </div>
							<div class="verse">यतोऽविरक्तः संसारान्नाऽऽत्मज्ञानाय कल्पते ।।<br />तदेतदात्मतत्त्वं हि पदनीयमितीरणात् ।। ६ ।। </div>
							<div class="verse">पुत्रादिभ्यस्तथा प्रेयानिति वक्ष्यति सादरम् ।। ७ ।। <br />वेदोक्तं निखिलं पुंसः सत्त्वशुद्धिफलं स्मृतम् ।। <br />कर्म ध्यानादिकं यत्नाच्छ्रेयोर्थिभिरनुष्ठितम् ।। ८ ।। </div>
							<div class="verse">सम्यक्संशुद्धधिषणः संसारं वेत्ति तत्त्वतः ।।<br />दृष्टसंसारतत्त्वश्च वैराग्यं संसृतेर्व्रजेत् ।। ९ ।। </div>
							<div class="verse">आविरिञ्चाद्विरक्तो हि संसारान्निविवृत्सति ।। <br />न चोक्तज्ञानकर्मभ्यः सा निवृत्तिः प्रसिध्यति ।। १० ।। </div>
							<div class="verse">वाह्मनःकायकर्मभ्यस्तत्साध्यकटुकत्वतः ।।<br />व्युत्थायानर्थनिःसारसाधनान्यनुमार्गति ।। ११ ।। </div>
							<div class="verse">नित्यान्यपि च कर्माणि तत्संस्कारफलाश्रयात् ।।<br />परित्यजति सर्वाणि कृत्स्नसंसारदोषदृक् ।। १२ ।। </div>
							<div class="verse">संसारवह्निजं दुःखं संभावयति ना परम् ।।<br />भूयो दुःखं किमन्यत्स्यान्नित्यानुष्ठानहानितः ।। १३ ।। </div>
							<div class="verse">मुक्तेर्बिभ्यत इत्यादि तथाच श्रुतिशासनम् ।।<br />तन्मूला च स्मृतिः साक्षाद्वेदानित्यादिका स्फुटा ।। १४ ।। </div>
							<div class="verse">अविज्ञातं परं तत्त्वं जनिमत्कारणं श्रुतौ ।। <br />आन्त्यात्कार्यात्तदेव स्यात्सर्वकार्यविशेषणम् ।। १५ ।। </div>
							<div class="verse">तेन तेनाऽऽत्मकार्येण स्वात्माभासतमोवधिः ।।<br />विशिष्टः समृजे विष्णुस्तेजोबन्नादि मायया ।। १६ ।। </div>
							<div class="verse">अविद्ययाऽस्य स्रष्ट्वत्वं कूटस्थस्यापि सर्वदा ।।<br />यथावस्तुधियः सूतेः प्राङ्नित्यं तेन तन्मतम् ।। १७ ।। </div>
							<div class="verse">ज्ञानकर्मादितन्त्रं सत्सूवं जज्ञे ततो विभोः ।।<br />ज्ञानक्रियाशक्तिमद्यद्यत्रेदं जगदाहितम् ।। १८ ।। </div>
							<div class="verse">विराडपि ततो जातस्रैलोक्यात्मकदेहवान् ।।<br />यथोक्तज्ञानकर्मभ्यां मनोर्जन्म ततोऽपि च ।। १९ ।। </div>
							<div class="verse">या महाप्रलयात्सृष्टिः सा विरिञ्चस्य वक्ष्यते ।। <br />आन्तरप्रलयाद्या तु विराजोऽधीयमुच्यते ।। २० ।। </div>
							<div class="verse">स वै शरीरी प्रथमः स वै पुरुष उच्यते ।।<br />आदिकर्ता स भूतानां ब्रह्माऽग्ने समवर्तत ।। २१ ।। </div>
							<div class="verse">प्रत्यग्भूतः परार्थेभ्यो योऽनन्यानुभवं प्रति ।।<br />प्रथते स इहाऽऽत्मेति जगत्यस्मिन्निगद्यते ।। २२ ।। </div>
							<div class="verse">आत्माभासैकसंसिद्धेस्तदज्ञानसमुद्भवम् ।।<br />आत्मैव भण्यते मोहात्तदात्माव्यतिरेकतः ।। २३ ।। </div>
							<div class="verse">एवेत्यवधृतावेतदात्मीयार्थनिषेधकृत् ।। <br />मन्वादि जन्मनः पूर्वमात्मैवेदमभूज्जगत् ।। २४ ।। </div>
							<div class="verse">अध्यात्मादिविभागे स्यादात्मात्मीयादिभेदधीः ।।<br />तस्मिन्नसति सा न स्यादपेक्षाविरहाद्विभोः ।। २५ ।। </div>
							<div class="verse">मिथोपास्तव्यपेक्षं हि नामरूपादिमज्जगत् ।।<br />प्रत्यह्मात्रप्रमाणं स्यात्पराङेवैति चित्रताम् ।। २६ ।। </div>
							<div class="verse">अपामार्गलतेवायं विरुद्धफलदो भवः ।।<br />प्रत्यग्दृशां विमोक्षाय संसाराय पराग्दृशाम् ।। २७ ।। </div>
							<div class="verse">व्याकृताव्याकृतं विश्वं प्रत्यक्प्रत्ययमात्रकम् ।।<br />मोहोत्थाहमितिज्ञानाद्भयारत्यादिमद्भवेत् ।। २८ ।। </div>
							<div class="verse">अहंममेतिविज्ञानं विद्यया ध्वंमितं यदा ।।<br />तदाऽद्वये दृशौ दृष्टे न भयादि तमोहतेः ।। २९ ।। </div>
							<div class="verse">इदं धीनामगम्यं यच्चित्रं सत्प्रथते हिरुक् ।। <br />मन्वादि सृष्टेस्तत्पूर्वमात्मैवाभूदिदं जगत् ।। ३० ।। </div>
							<div class="verse">एतावद्वास्तवं वृत्तं मोहोत्थं भण्यतेऽधुना ।। <br />कोशपञ्चकतां यातः प्रत्यगज्ञानतो यतः ।। ३१ ।। </div>
							<div class="verse">स एष परमोऽप्यात्मा कामाविद्याद्युपप्लवात् ।।<br />संवृत्तः पुरुषाकार इत्यनुक्रोशतीव नः ।। ३२ ।। </div>
							<div class="verse">आनन्दाद्यन्नपर्यन्तान्कारणेतररूपिणः ।।<br />पुरुषादिप्रकारांस्तान्प्रत्यक्तत्त्वानलक्षयत् ।। <br />पुरुषविध इत्युक्त्या ह्यूर्ध्वं चैवं प्रवक्ष्यते ।। ३३ ।। </div>
							<div class="verse">वाह्मनःप्राणकोशांस्रीन्विराडन्नमयः स्वयम् ।।<br />तद्धेदमिति चाऽऽनन्दो नैवेहेति तथोच्यते ।। ३४ ।। </div>
							<div class="verse">अग्निर्मूर्धेति च तथा मन्त्रेणापि प्रकाशितः ।।<br />सामानाधिकरण्यं च तद्धेदमिति युक्तिमत् ।। ३५ ।। </div>
							<div class="verse">पृथिव्याद्यक्षरान्तश्च प्रश्नो वाचक्नवस्तथा ।। ३६ ।।<br />प्रत्यग्दृष्ट्यनुविद्धाहंप्रत्ययैकप्रमाणकः ।।<br />सोऽनुवीक्ष्याऽऽत्ममोहोत्थदृष्ट्याऽविद्योत्थरूपकम् ।। ३७ ।। </div>
							<div class="verse">यदभ्यस्तं पुराऽस्याभूदहमेवेदमित्यदः ।।<br />दर्शनं तदपेक्ष्यायमनुशब्दः प्रयुज्यते ।। ३८ ।। </div>
							<div class="verse">अहमेवेदमस्मीति दर्शनं यत्सुभावितम् ।।<br />तत्फलं यत्तदन्वीक्ष्य नाऽऽत्मनोऽन्यद्ददर्श सः ।। ३९ ।। </div>
							<div class="verse">तस्मादर्थान्तरासूतेरेकपिण्डात्ममात्रतः ।।<br />नापश्यदपरं किंचित्सोऽहमित्यभ्यधादथ ।। ४० ।। </div>
							<div class="verse">त्रैलोक्यात्मकदेहात्मा नापश्यदपरं पृथक् ।।<br />भिन्नार्थानभिसंवन्धात्प्रतीच्येवास्य धीरभूत् ।। ४१ ।। </div>
							<div class="verse">सशब्दं दर्शनं यादृक्प्रागभ्यस्तं तथैव सः ।।<br />व्याजहार फलावस्थो ह्यहमित्यात्मवाचकम् ।। ४२ ।। </div>
							<div class="verse">उपासनार्थं नामास्य तस्योपनिषदित्यतः ।।<br />अतोऽहमित्यनेनैव ह्यात्मनाऽऽत्मानमभ्यधात् ।। ४३ ।। </div>
							<div class="verse">अहमित्यभ्यधादग्रे यस्मादात्मानमात्मना ।।<br />अहंनामाभवत्तस्माद्विराडेष प्रजापतिः ।। ४४ ।। </div>
							<div class="verse">तत्कार्यगेण लिङ्गेन ज्ञापयन्कारणाभिधाम् ।।<br />तस्मादपीति वक्त्येतां प्रसिद्धिं लोकसाक्षिकीम् ।। ४५ ।। </div>
							<div class="verse">यथोक्तमहिमः कस्मात्संवृत्तः पुरुषो विराट् ।। <br />इतिहेतूपदेशाय स यदित्यादि भण्यते ।। ४६ ।। </div>
							<div class="verse">मिथो जिगीषतां पुंसां ज्ञानकर्मादिसाधनैः ।।<br />पुरा देवात्मतां योऽगात्प्लुष्टास्तेनेतरे जिताः ।। ४७ ।। </div>
							<div class="verse">वैराजपदसंप्रेप्सोर्यजमानमहाजनात् ।।<br />एनांस्यौषद्यतोऽग्रेऽतः संवृत्तः पुरुषाभिधः ।। ४८ ।।</div>
							<div class="verse">औषत्स्वान्पाप्मनः पूर्वं ज्ञानाद्यतिशयाग्निना ।। <br />वैराजपदलिप्सुभ्यस्तेनासौ पुरुषाभिधः ।। ४९ ।। </div>
							<div class="verse">यथोक्तोपासनफलं वक्ष्यामीत्युत्तरं वचः ।।<br />ओषतीत्यादिकं ज्ञेयं वेदोपासीत यः सदा ।। ५० ।। </div>
							<div class="verse">योऽसावतीन्द्रियोऽग्राह्यः सूक्ष्मोऽव्यक्तः सनातनः ।।<br />सर्वभूतमयोऽचिन्त्यः स एव स्वयमुद्वभौ ।। ५१ ।। </div>
							<div class="verse">पुरुषोऽस्मीत्युपास्त्यर्थं पुरुषार्थोऽयमुच्यते ।।<br />ओषतीत्युक्तितः साक्षाद्गुणोपास्तिफलश्रवात् ।। ५२ ।। </div>
							<div class="verse">अभिष्टुतं प्रयत्नेन फलं यज्ज्ञानकर्मणोः ।। <br />एवंमहिममप्येतत्संसारं नात्यवर्तत ।। ५३ ।। </div>
							<div class="verse">प्रत्यग्याथात्म्यविज्ञानविरहादन्यसाधनः ।।<br />यावत्किंचित्फलं नादः सर्वानर्थनिवृत्तये ।। ५४ ।। </div>
							<div class="verse">निरस्तातिशयं कर्म ज्ञानं चाऽऽप्यापि बालवत् ।।<br />यतोऽबिभेदविद्यावानतोऽसावस्मदादिवत् ।। ५५ ।। </div>
							<div class="verse">न ह्यविद्यामनादाय वस्तुयाथात्म्यसंश्रयात् ।।<br />कश्चिद्बिभेत्यबिभेच्च तेनाविद्वान्प्रजापतिः ।। ५६ ।। </div>
							<div class="verse">प्रत्यग्याथात्म्यविद्यैव निःशेषपुरुषार्थकृत् ।। <br />इत्येतत्प्रतिपत्त्यर्थं विराट्स्थानस्य कुत्सनम् ।। ५७ ।। </div>
							<div class="verse">यतोऽविभेद्विराद्पूर्वमेकाक्यस्मीति मूढवत् ।।<br />तस्मात्तत्कार्यभूतोऽज्ञ एकाक्यद्य बिभेति ना ।। ५८ ।।</div>
							<div class="verse">एवं भयाभिभूतः स ईक्षांचक्रेऽथ लोकवत् ।। <br />भयाहेतु यथातत्त्वदर्शनं कृतवान्विभुः ।। ५९ ।। </div>
							<div class="verse">स्रजीव कल्पिताहिर्ना तत्र्रासादाकुलेन्द्रियः ।।<br />आलोचयेद्यथातत्त्वं भीध्वस्तौ तद्वदीश्वरः ।। ६० ।। </div>
							<div class="verse">आलोचयन्यथातत्त्वमपास्तध्वान्ततद्भवम् ।।<br />अनन्यानुभवं साक्षाद्ददर्शैकात्म्यमात्मनि ।। ६१ ।। </div>
							<div class="verse">प्रत्यग्याथात्म्यविज्ञानशिखिप्लुष्टमहत्तमाः ।।<br />आप्ताशेषपुमर्थोऽथ सोऽमन्यत ततो विराट् ।। ६२ ।। </div>
							<div class="verse">देहेन्द्रियमनोबुद्धिभावाभावादिसाक्षिणम् ।।<br />प्रत्यञ्चं मदिति प्राह तदृष्ट्या नेक्षते द्वयम् ।। ६३ ।। </div>
							<div class="verse">प्रतीच्येव यदेहाऽऽत्मा प्रत्यगात्मानमीक्षते ।। <br />अन्वयव्यतिरेकाभ्यां ब्रह्मस्मीति  तदेक्षते ।। ६४ ।। </div>
							<div class="verse">प्रत्यग्दृष्ट्या तदज्ञानतज्जं नैवेक्षते स्वतः ।।<br />ब्रह्मप्रतीचोरैकात्म्यात्तदूरीकृत्य गर्जति ।। ६५ ।। </div>
							<div class="verse">प्रत्यक्तां मदिति प्राह त्वन्यन्नास्तीति चैकताम् ।।<br />कस्मादिति च हेतूक्तिर्भीत्याचिक्षिप्सया परम् ।। ६६ ।। </div>
							<div class="verse">प्रत्यक्ता ब्रह्मणो यस्माद्ब्रह्मता चाऽऽत्मनः स्वतः ।। <br />एवं सति कुतो मे भीरिति विद्वांस्रपायते ।। ६७ ।। </div>
							<div class="verse">ब्रह्मविद्यामृते नान्यद्भयहेतुविनाशकृत् ।।<br />संभाव्यमिति नः प्राह तत एवेति च श्रुतिः ।। ६८ ।। </div>
							<div class="verse">प्रत्यगज्ञानमेवैकं भीतिहेतुर्भवेद्यदि ।। <br />तत एवेति वचनं तदेवं स्यात्समञ्जसम् ।। ६९ ।। </div>
							<div class="verse">कस्माद्ध्यभेष्यदिति च पूर्वोक्तार्थसमर्थनम् ।।<br />श्रुत्याऽकारि कुतो भीतिर्ध्वस्ताज्ञानतदुद्भवे ।। ७० ।। </div>
							<div class="verse">प्रजापतेराविरभूत्कुत एकत्वदंर्शनम् ।।<br />शास्राचार्यादितद्धेतोरसत्त्वात्तदसंभवः ।। ७१ ।। </div>
							<div class="verse">अन्यानपेक्षं तदभूदिति चेन्नैवमिष्यते ।। <br />अस्मदादेरपि तथा प्रसङ्गः स्यान्न चेक्ष्यते ।। ७२ ।। </div>
							<div class="verse">मतं जन्मान्तराभ्याससंस्कारोत्थमिदं यदि ।।<br />नैरर्थक्यप्रसक्तिः स्यात्सम्यग्ज्ञानस्य सर्वतः ।। ७३ ।। </div>
							<div class="verse">दग्धाशेषान्तरायस्य विराजोऽपि महत्तमः ।।<br />नाधाक्षीदात्मविद्या नः काऽऽशाऽविद्यापनुत्तये ।। ७४ ।। </div>
							<div class="verse">अन्त्य एव तमोघाती प्रत्ययश्चेन्मतं यदि ।।<br />स्यादनैकान्तिको हेतुरन्यान्त्येष्वसमीक्षणात् ।। ७५ ।। </div>
							<div class="verse">नान्त्योऽविद्यापनुद्बोध इति सर्वत्र गम्यताम् ।।<br />ऐकात्म्यवस्तुबोधित्वादुपान्त्यप्रत्ययो यथा ।। ७६ ।। </div>
							<div class="verse">स्याद्वा सत्साधनोत्पत्तेर्लोकवज्ज्ञानमात्मनः ।।<br />यथेह कार्यकरणैः पुण्यकर्मोद्भवैर्नृणाम् ।। ७७ ।। </div>
							<div class="verse">प्रज्ञा मेधा स्मृतिः स्थैर्ये ज्ञानादाववसीयते ।। <br />वैशारद्यं तथैव स्याद्विराजोऽपि महाधियः ।। ७८ ।। </div>
							<div class="verse">ज्ञानमप्रतिघं यस्य वैराग्यं च जगत्पतेः ।।<br />ऐश्वर्यं चैव धर्मश्च सहसिद्धमिति स्मृतिः ।। ७९ ।। </div>
							<div class="verse">सहैव सिद्धं चेज्ज्ञानं भीतिहेतोरसंभवः ।।<br />ध्वान्तापध्वंसिरविणा न तमः सह जायते ।। ८० ।।</div>
							<div class="verse">नैवमन्योपदेशार्थप्रतिषेधपरत्वतः ।।<br />सहसिद्धगिरस्तस्मान्नैष दोषः प्रसज्यते ।। ८१ ।। </div>
							<div class="verse">श्रद्धातात्पर्यशुश्रूषाप्रणिपातादि साधनम् ।।<br />विद्याजन्मैकहेतूनां वैफल्यं चेन्न तद्यतः ।। ८२ ।। </div>
							<div class="verse">गुणवद्दोषवद्रूपविकल्पितसमुच्चितम् ।।<br />विद्याजन्मैकहेतुत्वाल्लोकवत्स्यात्समञ्जसम् ।। ८३ ।। </div>
							<div class="verse">रूपादिज्ञानसंभूतौ तद्धेतूनामनेकधा ।।<br />विकल्पो दृश्यते लोके तथेहापीति निश्चितिः ।। ८४ ।। </div>
							<div class="verse">गुणवद्दोषवत्त्वं च तथैव च समुच्चयः ।।<br />प्रबोधोत्पत्तिहेतूनां दृष्टो बोधादिकार्यकृत् ।। ८५ ।। </div>
							<div class="verse">वृषदंशादयो रात्रौ नेत्रगोचरसंगति - <br />मात्रेण रूपं वीक्षन्ते नापेक्षन्ते ततोऽपरम् ।। ८६ ।। </div>
							<div class="verse">अतीतानागताद्यर्थज्ञानोत्पत्तौ च हेतुताम् ।।<br />योगिनां मन एव स्यादस्माकं सर्व एव तु ।। ८७ ।। </div>
							<div class="verse">दोषवद्गुणवत्त्वेन विकल्पोऽनेकधा पुनः ।।<br />मातृमानप्रमेयाणां गुणावद्दोषवत्त्वतः ।। ८८ ।।</div>
							<div class="verse">नातिक्रान्तभवे त्वासीह्ब्रह्मविद्या प्रजापतेः ।।<br />इत्येतद्गम्यतेऽविद्याभयारत्यादिमत्त्वतः ।। ८९ ।। </div>
							<div class="verse">विद्यायां चेन्न मोक्षोऽभूत्कस्याऽऽशा नो वृथा भवेत् ।।<br />मोक्षे भयश्रुतेर्नार्थस्तत्र को मोह इत्यतः ।। ९० ।। </div>
							<div class="verse">एकाकिनो विराजो वाऽविद्यासंवीतचेतसः ।।<br />पूर्वजन्मोत्थसंस्काराद्भयमाविरभूदिह ।। ९१ ।। </div>
							<div class="verse">भयप्रध्वंसिनं हेतुमीक्षांचक्रेऽथ जातभीः।।<br />मत्तो यन्नान्यदस्तीति ह्यथ कस्माद्विभेम्यहम् ।। ९२ ।। </div>
							<div class="verse">एक एवाहमस्मीह द्वितीयाद्धि भयोत्थितिः ।।<br />द्वितीयो न मदन्योऽस्ति कस्माद्धोतोयं मम ।। ९३ ।। </div>
							<div class="verse">तत एव विराडैक्यविज्ञानादेव तद्भयम् ।।<br />वीयाय न परज्ञानादतोऽरतिरपीष्यते ।। ९४ ।।</div>
							<div class="verse">एकाक्यस्मीतिविज्ञानात्र्रैलोक्यात्मैकगोचरात् ।।<br />अगाद्भयं यतोऽतोऽभूदरतिस्तस्य कामिनः ।। ९५ ।। </div>
							<div class="verse">सम्यग्विज्ञानविध्वस्तावविद्यायाः कुतोऽरतिः ।।<br />ध्वस्तान्ध्यस्यापि सा चेत्स्यादनिर्मोक्षः प्रसज्यते ।। ९६ ।। </div>
							<div class="verse">नाविद्याघातिविज्ञानाद्भयध्वस्तिरभूद्विभोः ।।<br />अरत्युद्भूतिलिङ्गेन ह्ययमर्थोऽवसीयते ।। ९७ ।। </div>
							<div class="verse">न चेहावसरोऽस्त्यस्य सम्यग्ज्ञानस्य कश्चन ।।<br />पिण्डसृष्टौ प्रवृत्तायां नाकस्माज्ज्ञानगीः शुभा ।। ९८ ।। </div>
							<div class="verse">प्रक्रियानुचितं वस्तु सुसाध्वपि समीरितम् ।।<br />अकालकुसुमानीव नैव प्रीतिकरं सताम् ।। ९९ ।। </div>
							<div class="verse">मिथुनारतिमोहादेः प्रत्यग्याथात्म्यवेदिनः ।।<br />आगमैस्तु निषिद्धत्वात्कुतस्तस्येह संभवः ।। १०० ।। </div>
							<div class="verse">आत्मक्रीड आत्मरतिक्रियावानिति चाऽऽगमः ।। <br />तथाऽऽत्ममिथुन इति यस्त्वात्मरतिरित्यपि ।। १०१ ।। </div>
							<div class="verse">कार्यकारणसंबन्धः साविद्यस्यैव युक्तिमान् ।।<br />अपूर्वानपराद्युक्तेर्न ध्वस्तान्ध्यस्य युज्यते ।। १०२ ।। </div>
							<div class="verse">अप्युत्पन्नात्मबोधानामधिकारासमाप्तितः ।।<br />अरत्यादि यथा दृष्टं तथैव स्यात्प्रजापतेः ।। १०३ ।। </div>
							<div class="verse">अप्रविष्टस्वभावस्य सशब्देन परिग्रहात् ।।<br />स एष इत्यत्र वाक्ये नैवाऽऽकस्मिकशब्दनम् ।। १०४ ।। </div>
							<div class="verse">असंतोषाक्षमाहेतोश्चेतसो याऽनवस्थितिः ।। <br />सा विध्वस्तात्ममोहस्याप्यरतिः संबभूव ह ।। १०५ ।। </div>
							<div class="verse">यतोऽरतिग्रहग्रस्तधिषणोऽभूत्प्रजापतिः ।।<br />एकाकी तेन तत्सृष्टावेको न रमते नरः ।। १०६ ।। </div>
							<div class="verse">श्रौत्वाऽनया प्रसिद्ध्या तु कार्यलिङ्गेश्च कारणम् ।।<br />सदाऽनुमिन्वते सांख्यास्तथा चान्येऽपि वादिनः ।। १०७ ।। </div>
							<div class="verse">अरत्यपनुनुत्सुः सन्स द्वितीयं यथारूचि ।। <br />विराडैच्छदृतेऽविद्यां नेच्छेशस्योपपद्यते ।। १०८ ।। </div>
							<div class="verse">सोऽरत्यतिग्रहाविष्टस्तदपध्वस्तये विराट् ।।<br />संसक्तजायापुंमानो यावांस्तावान्वभूव ह ।। १०९ ।। </div>
							<div class="verse">स्रीपुमांसौ परिष्वक्तौ यावन्मानौ बभूवतुः ।।<br />स तावत्परिमाणोऽभूद्योगेन परमेश्वरः ।। ११० ।। </div>
							<div class="verse">इच्छामात्रमरत्युत्थं पुंस्यलब्धस्थिति स्रियम् ।।<br />प्रयुङ्के योग्यतस्तस्यास्तदलब्ध्वाऽरतिः प्रभोः ।। १११ ।। </div>
							<div class="verse">उपस्थिते च मनसि तस्य योषिदभूत्क्रतोः ।।<br />सत्यसंकल्पहेतोः स स्रीसक्त इव चाभवत् ।। ११२ ।। </div>
							<div class="verse">मिथुनद्वारिका याऽस्य सृष्टिः सैवैधुनोच्यते ।।<br />यतोऽसाविममेवाथ द्विधाऽऽत्मानमपातयत् ।। ११३ ।। </div>
							<div class="verse">इममेवेत्यवधृतेर्न विराजो द्विधाऽभिधा ।।<br />यः स्रीपुंस्परिमाणोऽभूत्स एवातो द्विधाकृतः ।। ११४ ।। </div>
							<div class="verse">पातनादेव निर्वृत्तेः पतिपत्न्यौ जगत्यपि ।।<br />योषिद्विदलवद्भाति पुंसः शुक्त्यादिभागवत् ।। ११५ ।। </div>
							<div class="verse">स्त्याकाङ्क्षो हि तु भागोऽयं पुमाकाशस्ततः स्रिया ।।<br />सम्यगापूर्यते व्योम शुक्तिसंपुटवद्ध्रुवम् ।। ११६ ।। </div>
							<div class="verse">विराजममृजद्ब्रह्मा सोऽसृजत्पुरुषं विराट् ।।<br />पुरुषं तं मनुं विद्धि यस्येयं मानवी प्रजा ।। ११७ ।। </div>
							<div class="verse">तां स्रियं मैथुनेनाथ मनुः समभवत्तदा ।।<br />स्वकर्मभिर्नियुक्तः संस्तथा चोत्पाद्य कर्मभिः ।। ११८ ।। </div>
							<div class="verse">भूरिजात्यभिसंबन्धो जन्यकर्मवशात्स्रियाः ।।<br />मनोश्चैवं समर्जेदमापिपीलिकमात्मनः ।। ११९ ।।</div>
							<div class="verse">द्वंद्वयुक्तं जगत्यस्मिन्यावत्किंचित्समीक्ष्यते ।। <br />तदस्राक्षीन्मनुः सर्वे स्रीपुंद्वंद्वप्रयोगतः ।। १२० ।। </div>
							<div class="verse">मनोः सशतरूपस्य पिण्डसृष्टिरिहोदिता ।।<br />सोमाग्नीन्द्रादिका याऽपि साऽप्युक्तवदपेक्ष्यसः ।। १२१ ।। </div>
							<div class="verse">जगत्सृष्ट्वाऽऽत्मनः साक्षाज्ज्ञानकर्मादिसाधनः ।।<br />अवेत्सृष्टं जगत्स्रष्टा ह्यहं वावाखिलं जगत् ।। १२२ ।। </div>
							<div class="verse">अहं वाव जगत्सृष्टं यतोऽसृक्ष्यहमेव तत् ।। <br />सृष्टिनामा मनुर्जात एतस्मादेव कारणात् ।। १२३ ।। </div>
							<div class="verse">यथा मनुरिदं सृष्टमहमस्मीत्यबुध्यत ।।<br />एवमन्योऽपि यो वेद सृष्टिकृत्स्यादसावपि ।। १२४ ।। </div>
							<div class="verse">मृष्टानामथ भूतानामग्न्यादिप्रमुखा इमाः ।। <br />अनुग्रहीत्रीर्वक्ष्यामीत्यतः प्रववृते श्रुतिः ।। १२५ ।।</div>
							<div class="verse">भेदादधिकृतेरेषामग्न्यादीनामनेकधा ।।<br />भेदो वर्णेष सर्वेष ब्रह्मक्षत्र्रादिलक्षणः ।। १२६ ।। </div>
							<div class="verse">अनुग्राहकदेवानां सर्गोऽयं प्रस्तुतो महान् ।।<br />तत्राग्नेरुदितोत्पत्तिर्न त्विन्द्रादेरिहोत्यते ।। १२७ ।। </div>
							<div class="verse">अविद्याधिकृतौ तेषां सृष्टिरूर्ध्वे प्रवक्ष्यते ।।<br />कर्माधिकृतिसंबन्धप्रतिपत्त्यर्थमेव तु ।। १२८ ।। </div>
							<div class="verse">तं सर्गमुक्तवत्सर्वमपेक्ष्येहोपसंहृतिः ।।<br />अविद्वद्देवताभित्तिप्रतिषेधाय सांप्रतम् ।। १२९ ।। </div>
							<div class="verse">गुणोत्पत्तिक्रियारूपस्तुतिनामाद्युपाधिभिः ।।<br />विभित्सन्ति स्वतोऽभिन्नां देवतां मूढदृष्टयः ।। १३० ।। </div>
							<div class="verse">यदिदं कर्मिणः प्राहु कर्मभूमावमेधसः ।।<br />अमुमग्निममुं सोमं यजेति यजिसंश्रवात् ।। १३१ ।। </div>
							<div class="verse">यजेति लिङ्गान्निन्दैषा कार्मिणामेव गम्यते ।।<br />न तु विध्वस्तमोहानां प्रत्यङ्भात्रैकशायिनाम् ।। १३२ ।। </div>
							<div class="verse">यस्त्वात्मरतिरेव स्यादात्मतृप्तश्च मानवः ।।<br />आत्मन्येव च संतुष्टस्तस्य कार्यं न विद्यते ।। १३३ ।। </div>
							<div class="verse">उत्पन्नैकात्म्ययाथात्म्यभास्वद्विज्ञानभास्कर -<br />संप्लुष्टाविद्याबहुलतमसां कर्मनिह्नुतिम् ।। १३४ ।। </div>
							<div class="verse">सर्वकर्माधिकाराणां निषेधं प्रत्यपीपदत् ।।<br />पुराणः शाश्चतो विष्णुः प्रपन्नाय किरीटिने ।। १३५ ।। </div>
							<div class="verse">मिथो भिन्नं यदाहुस्त एकैकं देवमध्वरे ।।<br />तदसत्प्रतिपत्तव्यं यतोऽभिन्नैव देवता ।। १३६ ।। </div>
							<div class="verse">भेदग्राहि न नो मानं घटादावपि विद्यते ।।<br />किमु निःशेषभिन्नार्थव्यापिन्यात्मन्यसौ मयि ।। १३७ ।। </div>
							<div class="verse">नाभावारादिवद्विश्चमध्यात्मादिविभागवत् ।। <br />ओतप्रोतात्मना तस्थौ विराट्मूत्रादिवस्तुषु ।। १३८ ।। </div>
							<div class="verse">विविधाऽस्यै व सा सृष्टिरिता हेतुसमीरणम् ।।<br />कारणं न विहायेह कार्यमन्यत्र वर्तते ।। १३९ ।। </div>
							<div class="verse">यत एवमतो देवाः सर्वेऽपि स्युः प्रजापतिः ।।<br />तस्यां तस्यामधिकृतौ तत्तद्रूपं प्रपद्यते ।। १४० ।। </div>
							<div class="verse">एक एव तु विश्वात्मा मायया मोहयञ्जगत् ।। <br />एकतां बहुतामेति कुम्भवन्मणिसंश्रय़ात् ।। १४१ ।। </div>
							<div class="verse">अभिन्न एव भूतात्मा प्रतिभूतसमाप्तितः ।।<br />एकधा बहुधा चैव दृश्यते जलचन्द्रवत् ।। १४२ ।। </div>
							<div class="verse">अत्र विप्रतिपद्यन्ते तदन्यात्मनिषेधिनः ।।<br />हिरण्यगर्भ एवाऽऽत्मा यः परात्मेति गीयते ।। १४३ ।। </div>
							<div class="verse">संसार्येवेह स इति तथाऽन्येऽपि प्रचक्षते ।।<br />पक्षयोरनयोः श्रेयान्कः पक्ष इति चिन्त्यते ।। १४४ ।। </div>
							<div class="verse">विरिञ्च एव तु परो मन्त्रब्राह्मणवाक्यतः ।।<br />इन्द्रमित्यादिमन्त्रोक्तिरेष ब्रह्मेति च श्रुतिः ।। १४५ ।।</div>
							<div class="verse">एतमेके वदन्त्यग्निं योऽसावितिस्मृतेरपि ।।<br />संसार्येव स विज्ञेयः श्रुतिमन्त्रस्मृतीरणात् ।। १४६ ।। </div>
							<div class="verse">पाप्मदाहारतिभीतिमर्त्यत्वादिश्रुतेर्मितेः ।।<br />हिरण्यगर्भमिति च स्मार्तान्यपि वचांसि नः ।। १४७ ।। </div>
							<div class="verse">ब्रह्मा विश्वसृजो धर्म इति कर्मफलात्मता ।। <br />स्मृत्याऽप्यभाणि बहुशः कस्य संसारिरूपता ।। १४८ ।। </div>
							<div class="verse">मिथोविरुद्धवादित्वाद्दूयोरागमयोरपि ।।<br />अप्रामाण्यप्रसक्तिश्चेन्न क्लृप्त्यन्तरसंश्रयात् ।। १४९ ।। </div>
							<div class="verse">प्रत्यगज्ञानजाऽनेकविविधोपाधिसंगतेः ।।<br />विरुद्धार्थत्ववचसां स्यादेकत्रापि संभवः ।। १५० ।। </div>
							<div class="verse">अपास्ताविद्यातज्जत्वादस्थूद्युक्तिगोचरः ।।<br />स्वाभासाविद्योपाधिः सन्साक्ष्यन्तर्यामितां व्रजेत् ।। १५१ ।। </div>
							<div class="verse">तथा हिरण्यगर्भत्वं बुद्ध्युपाधिः स एव तु ।।<br />तमःसत्त्वरजोयोगाद्याति क्षेत्रज्ञतामजः ।। १५२ ।। </div>
							<div class="verse">अभिन्नबुद्ध्याऽभिन्नत्वं भिन्नधीभिश्च भिन्नताम् ।।<br />एति चित्स्वतमोहेतोर्म किंचिदपि दुःस्थितम् ।। १५३ ।। </div>
							<div class="verse">अशनायावदुत्पत्तेरुत्पन्नाः प्राणिनोऽखिलाः ।।<br />अत्तारोऽतोऽन्नविरहान्नालं स्थानाय संहताः ।। १५४ ।। </div>
							<div class="verse">तस्मात्सोमान्नसृष्ट्यर्थं परो ग्रन्थोऽवतार्यते ।।<br />यत्किंचेदं जगत्यस्मिन्नार्द्रं वस्तूपलक्ष्यते ।।<br />रेतसस्तत्ससर्जेश उत्पन्नस्थितयेऽशनम् ।। १५५ ।। </div>
							<div class="verse">जगत्कारणरूपिण्य आपो रेतोभिधा इह ।।<br />सोम एवेत्यवधृतेरग्नीषोमव्यवस्थितिः ।। १५६ ।। </div>
							<div class="verse">नानाक्रियाभिसंबन्धादग्निः सोमश्च गम्यताम् ।। १५७ ।।<br />सोम एवेति तं विद्याद्यद्यग्निरपि हूयते ।।<br />सोमोऽप्यग्निरिति ज्ञेयो यदि तत्रापि हूयते ।। १५८ ।। </div>
							<div class="verse">द्वेधा भिन्नं जगत्सर्वमन्नमन्नाद एव च ।।<br />अन्नं चराचरं कृत्स्नमन्नादः प्राण उच्यते ।। १५९ ।। </div>
							<div class="verse">फलाभिधित्सयेदानीं देवसृष्टिविदः श्रुतिः ।।<br />प्रवर्ततेऽथ सैषेति तत्स्तुतिस्तावदुच्यते ।। १६० ।। </div>
							<div class="verse">अनुग्राहकदेवानां या सृष्टिरुदिता पुरा ।।<br />अतिसृष्टिरनुग्राह्यसृष्टेः सा स्यात्प्रजापतेः ।। १६१ ।। </div>
							<div class="verse">अश्रेयोभ्योऽनुग्राह्येभ्यः ससर्ज श्रेयसः सुरान् ।।<br />यतोऽतिसृष्टिस्तेनेयं यैषेहाग्न्यादिरीरिता ।। १६२ ।। </div>
							<div class="verse">मर्त्यो वा यजमानः सन्नस्राक्षीदमृतान्सुरान् ।।<br />अतिसृष्टिरतः प्रोक्ता साऽतिसाध्वीति निश्चिता ।। १६३ ।। </div>
							<div class="verse">प्रजापतिरिवैतस्यां सृष्टौ स्यात्सर्गकृन्नरः ।। <br />यथोक्तसृष्टिविद्यः स्यात्तस्यैतत्फलमीरितम् ।। १६४ ।। </div>
							<div class="verse">अविद्यापटसंवीतचक्षुषामियदेव तु ।।<br />वैदिकं साधनं ज्ञेयं ज्ञानकर्मस्वभावकम् ।। १६५ ।। </div>
							<div class="verse">कर्त्रादिकारकापेक्षं विरिञ्चान्तफलप्रदम् ।।<br />व्याकृतं तदशेषेण श्रुत्या व्याख्यायि यत्पुरा ।। १६६ ।। </div>
							<div class="verse">अथैतस्य यथोक्तस्य साध्यसाधनरूपिणः ।।<br />जगतो व्याकृतस्याभूद्बीजावस्थाऽविनश्चरी ।। <br />तन्निर्दिदिक्षया यत्नात्प्रवृत्तैषा परा श्रुतिः ।। १६७ ।। </div>
							<div class="verse">संसृत्यनर्थस्य यतो निदानं सैव नापरम् ।।<br />यतो मूलमनर्थानामात्माज्ञानं जगत्यपि ।। १६८ ।। </div>
							<div class="verse">तद्ध्वंसादेव निःशेषपुमर्थाप्तिरतो भवेत् ।।<br />जिहासितस्यानर्थस्य हेतुः स्यात्सशरीरता ।। १६९ ।। </div>
							<div class="verse">न वै सशरीरस्येति श्रुतेरध्यवसीयते ।।<br />धर्माधर्मौ च देहस्य योनिरित्यागमाश्रयात् ।। १७० ।। </div>
							<div class="verse">विहितं प्रतिषिद्धं च कर्म मूलं तयोरपि ।।<br />न ह्यक्रियस्य संबन्धो धर्मोणास्तीतरेण वा ।। १७१ ।। </div>
							<div class="verse">नाकारकस्य जगति क्रियया संगतिस्तथा ।। १७२ ।।<br />तद्भावभावहेतुत्वात्कारकत्वस्य कारणम् ।।<br />रागद्वेषौ, न तौ मुक्त्वा जगत्यन्यत्प्रवर्तकम् ।। १७३ ।। </div>
							<div class="verse">स यथाकाम इत्युक्त्वा क्रत्वादेः प्रसवं श्रुतिः ।।<br />कामाभावे च तद्धानिं योऽकामश्चेति चावदत् ।। १७४ ।। </div>
							<div class="verse">साध्वसाध्विति चाध्यासौ मूलं विद्या तयोरपि ।। <br />रागद्वेषौ यतो दृष्टौ नैवर्ते साध्वसाधुनी ।। १७५ ।। </div>
							<div class="verse">अन्तरेण प्रमेयार्थं नापि ते साध्वसाधुनी ।।<br />साध्वसाध्विति वा ज्ञानं ज्ञातमेयस्य जायते ।। १७६ ।। </div>
							<div class="verse">प्रमातृत्वादिसंबन्धो नासदात्मकवस्तुनि ।।<br />नञ्घटाद्यर्थविज्ञानं सत्येव जगतीष्यते ।। १७७ ।। </div>
							<div class="verse">प्रत्यग्याथात्म्यसंमोहमृते सत्त्वं न कुत्रचित् ।।<br />प्रत्यग्याथात्म्यसंबुद्धौ न सत्तन्नासदुच्यते ।। १७८ ।। </div>
							<div class="verse">असाधारणमज्ञानं प्रतीच्येव यतः स्थितम् ।। <br />एतत्प्रमेयमेवातः प्रमाणं नान्यदिष्यते ।। १७९ ।। </div>
							<div class="verse">एवं प्रमेयसिद्ध्यर्थं प्रवृत्तैषोत्तरा श्रुतिः ।।<br />क्रियाकारकरूपेऽस्मिन्व्यवहारे तमोन्वयात् ।।<br />अक्रियाकारकं वस्तु पारोक्ष्यान्नैव लभ्यते ।। १८० ।। </div>
							<div class="verse">तद्ध्यदृष्टं सदज्ञानकार्यं स्रगिव पन्नगम् ।।<br />सर्वं बिभर्त्यसक्तं सदसक्तमिति च स्मृतेः ।। १८१ ।। </div>
							<div class="verse">अपूर्वाद्यात्मकं वस्तु यत्र साक्षात्प्रसिध्यति ।।<br />तत्कार्त्स्न्याल्लभ्यते तत्र व्यवहारो न मोहजः ।। १८२ ।। <br />यथासिद्धानुवादेन पूर्वं नो ह्यभ्यधात्स्फुटम् ।। १८३ ।।</div>
							<div class="verse">पदानीह तदर्थांश्च प्रसिद्धानेव लोकतः ।।<br />आदाय कर्मशास्रं तन्निषेधविधिवोधकृत् ।। १८४ ।। </div>
							<div class="verse">इतः परं वस्तुतत्त्वपरीक्षणकृतक्षणा ।।<br />श्रुतिः प्रवृत्ताऽतस्तावत्प्रमेयोऽर्थोऽत्र चिन्त्यते ।। १८५ ।। </div>
							<div class="verse">संसाराख्यमहाव्याधेः किं मूलमिति चिन्त्यते ।।<br />तद्ध्वस्तये चिकित्सेयं तदा फलवती भवेत् ।। १८६ ।। </div>
							<div class="verse">ऊर्ध्वमूल इति तथा मन्त्रवर्णोऽपि विद्यते ।।<br />गीतास्वपि तथैवैतदूर्ध्वमूलमितीरणम् ।। १८७ ।। </div>
							<div class="verse">अशेषानर्थमूलस्य प्रत्यगज्ञानरूपिणः ।।<br />ध्वस्तौ ध्वस्तिरनर्थानां पुमर्थश्च समाप्यते ।। १८८ ।। </div>
							<div class="verse">निरस्तातिशयानन्दरूपता प्रत्यगात्मनः ।।<br />अथैष यो वै भूमेति श्रुत्यैव प्रतिपाद्यते ।। १८९ ।। </div>
							<div class="verse">स्वत आनन्दयाथात्म्यात्कुतो दुःखेन संप्लुतिः ।।<br />तथाऽपि निह्नुते शास्रं न लिप्यत इतीरणात् ।। १९० ।। </div>
							<div class="verse">अज्ञातात्मैकसंसिद्धबीजावस्थमिदं जगत् ।।<br />तदित्यनेनाभ्यधायि परोक्षार्थाभिधायिना ।। १९१ ।। </div>
							<div class="verse">अव्याकृतस्य जगतो भूतकालाभिसंगतेः ।।<br />सुखावबुद्धये हेति निपातोऽत्र प्रयुज्यते ।। १९२ ।। </div>
							<div class="verse">नामरूपादिविकृतं पराह्भानैकगोचरः ।।<br />सहस्रभेदवत्साक्षादिदमा जगदुच्यते ।। १९३ ।। </div>
							<div class="verse">सामानाधिकरण्यस्य तदिदंपदयोः श्रुतेः ।।<br />कार्यकारणयोर्नित्यमभेदोऽध्यवसीयते ।। १९४ ।। </div>
							<div class="verse">न क्रियाकार्यविरहे कारणं सिध्यति क्वचित् ।। <br />निष्क्रियं कारणं चेत्स्यात्तद्वन्नित्यं फलोत्थितिः ।। १९५ ।। </div>
							<div class="verse">तयोश्च युगपद्भावे न स्यात्कारणनिश्चितिः ।।<br />क्रियान्तरप्रसक्तेश्च तत्कार्यत्वेऽनवस्थितिः ।। १९६ ।। </div>
							<div class="verse">कार्यं चाक्रियमाणं सन्न कार्यत्वं समश्नुते ।।<br />अकर्तृकं चेत्कार्यं स्यात्कारणं कार्यतां व्रजेत् ।। १९७ ।। </div>
							<div class="verse">कारणत्वान्सदन्यस्य कार्यत्वाच्च सतस्तथा ।।<br />अन्योन्याव्यतिरेकाच्च कुतो नाशादिसंभवः ।। १९८ ।। </div>
							<div class="verse">क्रिया वा तत्फलं वा स्यात्कारकं वा न किंचन ।।<br />निरन्वयोऽयं नाशः स्यादेषामन्यतमोऽपि न ।। १९९ ।। </div>
							<div class="verse">क्रियायाः फलरूपेण ध्वस्तिर्नावस्थितेर्भवेत् ।।<br />तेन तेन विशेषेण कारणं प्रथते सदा ।। २०० ।। </div>
							<div class="verse">यता जन्मादिकर्तृत्वाद्वीजं नैव विनश्यति ।।<br />नाशेऽपि तस्य नंष्ट्वत्वान्न नंष्टुः स्याद्विनाशिता ।। २०१ ।। </div>
							<div class="verse">एवं चेन्न सतो नाशो नोत्पत्तिरसतस्तथा ।।<br />अव्याकृताभिधानाच्च कार्यस्य स्यात्कदाचन ।। २०२ ।। </div>
							<div class="verse">तत्त्वबोधातिरेकेण न नाशोऽन्यो यथा तथा ।। <br />महताऽतिप्रयत्नेन ह्युदर्केऽपि प्रवक्ष्यते ।। २०३ ।। </div>
							<div class="verse">नामरूपाद्यभिव्यक्तेः प्राक्तनः काल उच्यते ।।<br />तर्हीति ह्यनभिव्यक्तमव्याकृतगिरोच्यते ।। २०४ ।। </div>
							<div class="verse">अविद्याकर्मसंस्कारास्तेजोप्क्ष्मासूत्रसंश्रयाः ।। <br />खे लीनास्त्वस्तितामात्रा अव्यक्ताख्याः सहाऽऽत्मना ।। २०५ ।। </div>
							<div class="verse">कार्यकारणभेदेन प्रपञ्चो यः पुरोदितः ।।<br />यश्चोर्ध्वं वक्ष्यते तस्मात्परस्तादेतदुच्यते ।। २०६ ।।</div>
							<div class="verse">प्रथते वैश्वरूपेण यतोऽविद्यैव सर्वथा ।।<br />अविद्यामात्रयाथात्म्यादतस्तद्धेदमुच्यते ।। २०७ ।। </div>
							<div class="verse">मा भूद्व्याकृतधीः पुंसां नामरूपात्मवस्तुनि ।।<br />ऐकात्म्यव्यक्तितोऽन्यत्र तस्मादेवेति गीरियम् ।। २०८ ।। </div>
							<div class="verse">सामानाधिकरण्योक्तिर्व्यक्तस्याव्यक्तसिद्धये ।।<br />न हि कार्त्स्न्यमभिव्यक्तेर्व्यक्तस्याकार्त्स्न्यदर्शनात् ।। २०९ ।। </div>
							<div class="verse">प्रमात्रादिनिषेधेन श्रुत्याऽव्याकृतमुच्यते ।। <br />तद्वित्तिसाधनाभावात्कथं तदवगम्यते ।। २१० ।। </div>
							<div class="verse">विधूताशेषसंबन्धमनन्यानुभवात्मकम् ।।<br />कूटस्थसंविन्मात्रैकं ब्रह्मास्मीतिस्वभावकम् ।। २११ ।।  </div>
							<div class="verse">अतिरोहितसंवित्कं सदानस्तमितोदितम् ।।<br />निःसामान्यविशेषं तत्प्रत्यगात्मैकनिष्ठितम् ।। २१२ ।। </div>
							<div class="verse">स्वतोऽवबुद्धं तद्यस्मान्निरविद्यमतः सदा ।।<br />संगतिर्निरविद्यस्य नाविद्याहेतुजैर्मलैः ।। २१३ ।। </div>
							<div class="verse">एवंस्वभावमप्येतदविज्ञातं स्वभावतः ।। <br />तमोवृत्तमपेक्ष्यैतन्न तु यद्वास्तवं स्वतः ।। २१४ ।। </div>
							<div class="verse">स्वानुभूत्यनुसारेण यथोक्तोऽर्थोऽवसीयताम् ।।<br />मानहेत्वतिवर्तित्वान्नेह मात्रादिसंभवः ।। २१५ ।। </div>
							<div class="verse">तस्मिन्नपहतध्वान्तेऽप्यविद्या स्वानुभूतितः ।।<br />स्वानुभूतिर्न वेद्मीति प्रागैकात्म्यप्रबोधतः ।। २१६ ।। </div>
							<div class="verse">ज्ञातात्मतत्त्वो जानाति त्रिकालं तदसंभवम् ।।<br />अन्यतः संगतिः सेयमविचारितसिद्धिका ।। २१७ ।। </div>
							<div class="verse">स्वभावव्यतिरेकाभ्यां ध्वान्तसिद्धेरसंभवात् ।।<br />न चेत्प्रमाणतः सिद्धिरस्याव्याकृतरूपिणः ।।<br />न चैकात्म्यस्वभावेन कुतस्तन्मानगोचरः ।। २१८ ।। </div>
							<div class="verse">तद्धेदमित्यनेनोक्तिर्व्याकृताव्याकृतात्मनोः ।।<br />प्रमाणयोग्यतैवोक्ता न त्वैकात्म्यमितात्मता ।। २१९ ।। </div>
							<div class="verse">अव्याकृतमविज्ञातं प्रमाणाविषयं मतम् ।।<br />प्रमाणानभिसंबद्धं प्रमाणाच्चेति साहसम् ।। २२० ।। </div>
							<div class="verse">अविज्ञातार्थगन्तृणि प्रमाणानीतिवादिनाम् ।।<br />सर्वेषामभ्युपेतोऽर्थः कुतोऽसाविति चिन्त्यते ।। २२१ ।। </div>
							<div class="verse">ज्ञातो वाऽर्थोऽथवाऽज्ञात उभयं वा न चोभयम् ।। <br />प्रमाणानां प्रमेयः स्यात्सर्वमेतद्विचार्यते ।। २२२ ।। </div>
							<div class="verse">मेयमानत्वसंभित्तौ न पश्यामोऽत्र साधनम् ।।<br />ज्ञातस्याव्यतिरेकित्वादज्ञातस्याप्यमानतः ।। २२३ ।। </div>
							<div class="verse">जगत्यर्थो हि यः कश्चिज्ज्ञात एव स बुद्धिवत् ।।<br />मानादेव स विज्ञात इत्येतत्स्यात्कुतोऽमितेः ।। २२४ ।। </div>
							<div class="verse">मानातिरेकासंसिद्धेर्मेय एव तथा न किम् ।।<br />न हि दीपान्तराद्दीपो भारूपत्वं प्रपद्यते ।। २२५ ।। </div>
							<div class="verse">ज्ञातरूपातिरेकेण नान्यद्रूपं समीक्ष्यते ।।<br />एवं चेन्मानतो मेयो विज्ञात इति का प्रमा ।। २२६ ।। </div>
							<div class="verse">न चापर उपायोऽस्ति मेयसद्भावसिद्धिकृत् ।।<br />मानेभ्यस्तत्फलासूतेरन्धकारप्रनृत्तवत् ।। २२७ ।। </div>
							<div class="verse">स्वत एव प्रसिद्धश्चेत्प्रमेयोऽर्थस्तथाऽपि न ।।<br />अनन्यायत्तसंसिद्धेर्मेयत्वं किंनिबन्धनम् ।। २२८ ।। </div>
							<div class="verse">निःसाधनो न साध्योऽस्ति नासाध्यं साधनं क्वचित् ।।<br />तुल्यशक्तिमतां नापि मिथोपेक्षाऽस्ति कुत्रचित् ।। २२९ ।। </div>
							<div class="verse">नासिद्धयोः स्वतोऽपेक्षा सिद्धयोश्चापि नेष्यते ।।<br />नापेक्ष्यापेक्षकत्वं हि लोकेऽप्यतिशयं विना ।। २३० ।। </div>
							<div class="verse">नापि सिद्धः स्वतोऽसिद्धं नृशृङ्गवदपेक्षते ।।<br />तथाऽसिद्धः स्वतः सिद्धं नात्यन्ताभावरूपतः ।। २३१ ।। </div>
							<div class="verse">अपेक्षते चेत्सिद्धोऽसौ नासिद्धोऽपेक्षितुं क्षमः ।। <br />येनातोऽज्ञानतः सिद्धिं स्वतःसिद्धोऽप्यपेक्षते ।। २३२ ।। </div>
							<div class="verse">विश्वेश्वरोऽपि प्राहैतत्प्रपन्नाय किरीटिने ।।<br />भावाभावत्वमज्ञानादतद्वत्येव कल्पिम् ।। २३३ ।। </div>
							<div class="verse">नासतो विद्यते भावो नाभावो विद्यते सतः ।।<br />उभयोरपि दृष्टोऽन्तस्त्वनयोस्तत्त्वदर्शिभिः ।। २३४ ।। </div>
							<div class="verse">ज्ञेयं यत्तत्प्रवक्ष्यामि यज्ज्ञात्वाऽमृतमश्नुते ।।<br />तथा न जायत इति विध्वस्ताशेषकल्पनम् ।। २३५ ।। </div>
							<div class="verse">वासुदेवः सर्वमिति प्रत्यक्षश्रुतिपूर्वकम् ।।<br />अहं कृत्स्नस्य जगतः प्रभवः प्रलयस्तथा ।। २३६ ।। </div>
							<div class="verse">सत्यज्ञानादिरूपस्य प्रत्यगात्मन एव च ।।<br />कारणत्वं सुविस्पष्टं श्रुतौ हि बहुशः श्रुतम् ।। २३७ ।। </div>
							<div class="verse">अज्ञातात्मातिरेकेण ब्रुवतः कारणं तथा ।। <br />सम्यग्ज्ञानान्न मुक्तिः स्यान्न ज्ञानं वस्तुनुत्कचित् ।। २३८ ।। </div>
							<div class="verse">कर्मभ्योऽपि न मुक्तिः स्यात्कर्मापि न हि वस्तुनुत् ।। <br />तस्यानित्यफलोत्पत्तौ प्रभविष्णुत्वकारणात् ।। २३९ ।। </div>
							<div class="verse">कूर्मलोमादिवच्चेत्स्यादबुद्धत्वं तथाऽपि वः ।।<br />स्वतः सर्वज्ञतैव स्यान्न वस्त्वज्ञातमस्ति हि ।। २४० ।। </div>
							<div class="verse">न च मानात्प्रसिद्धिः स्यात्कूर्मलोमादिवस्तुनः ।। २४१ ।।<br />ज्ञातार्थव्यतिरेकेण मानानां मानता यतः ।।<br />मेयार्थापह्नुतिश्च स्यान्नाज्ञातमिति जल्पतः ।। २४२ ।।</div>
							<div class="verse">ततश्च वेदसिद्धान्तसंत्यागः कारणादृते ।।<br />न भिद्यते प्रमेयोऽर्थो मानाद्येषां च वादिनाम् ।।<br />तेषां दुःशकमत्यन्तमबुद्धार्थावबोधनम् ।। २४३ ।। </div>
							<div class="verse">ज्ञानमेयप्रभेदेऽपि मानस्य स्वार्थरूपिणः ।।<br />बोद्धराद्धान्तसक्तिः स्यात्स्वार्थस्य क्षणिकत्वतः ।। २४४ ।। </div>
							<div class="verse">स्वार्थं प्रत्येव संसिद्धेः परार्थस्येह वस्तुनः ।।<br />स्वप्नादिवदनात्मार्थो मृषा स्यात्क्षणिकोऽपि वा ।। २४५ ।। </div>
							<div class="verse">न च सौगतसिद्धान्तस्तत्सिद्धौ मित्यभावतः ।।<br />मेयमानैकतोऽभावादज्ञातत्वस्य तत्क्षणे ।। २४६ ।। </div>
							<div class="verse">अथाभ्युपेयतेऽज्ञातः प्रमेयाव्यतिरेकतः ।।<br />एकत्रापि प्रमाणत्वप्रसिद्ध्यर्थं क्षणात्मनि ।। २४७ ।। </div>
							<div class="verse">मानात्मकेऽपि मेयेऽर्थे यद्यबुद्धत्वमिष्यते ।।<br />अज्ञातत्वापनुन्मानात्किमन्यदिति कथ्यताम् ।। २४८ ।। </div>
							<div class="verse">स्वतो वा परतो वेदमज्ञातत्वं भवद्भवेत् ।।<br />स्वतश्चेत्तत्तमोवत्स्याज्ज्ञातत्वं रज्जुसर्पवत् ।। २४९ ।। </div>
							<div class="verse">अथान्यतस्तदज्ञातं किंरूपं वस्त्वितीर्यताम् ।।<br />मानादवगतं तच्चेन्मैवमव्यतिरेकतः ।। २५० ।। </div>
							<div class="verse">अन्वयव्यतिरेकाभ्यां यथोक्तोऽर्थः प्रसिध्यति ।।<br />ताभ्यां विना कुतोऽज्ञायि त्वेवं रूपमितीर्यताम् ।। २५१ ।। </div>
							<div class="verse">न चेह वास्तवं रूपं तदध्यासेन बाध्यते ।<br />रज्जुसर्पधिया लोके न रज्जुरितिधीहुतिः ।। २५२ ।।</div>
							<div class="verse">स्वसंवित्तित्वमात्रे च न तमःसंभवः क्वचित् ।। <br />तथाऽभ्युपगमे तस्य नापनुत्तिः कुतश्चन ।। २५३ ।। </div>
							<div class="verse">दुर्वलानां विरुद्धानां बलवद्भिरपाक्रिया ।।<br />विरुद्धैरेव दृष्टा सा तदैकात्म्ये कथं भवेत् ।। २५४ ।। </div>
							<div class="verse">बाध्यबाधकयोर्योगः स्वशक्त्यनपहारतः ।।<br />योऽन्यथा संगतिं ब्रूते चर्मवद्वेष्टयेत्स खम् ।। २५५ ।। </div>
							<div class="verse">न च जा़ड्यातिरेकेण ह्यविद्या काचिदिष्यते ।।<br />अविद्यां गमयित्वेति श्रुतितोऽप्यवसीयताम् ।। २५६ ।। </div>
							<div class="verse">अज्ञातं न यथा मानान्मिथ्याधीसंशयौ तथा ।।<br />न्यायः पुरोदितः सर्वो यस्मादस्ति तयोरपि ।। २५७ ।। </div>
							<div class="verse">अपि सर्वप्रमाणानामज्ञातत्वादिसिद्धये ।। <br />नेक्ष्यतेऽन्यतमं मानं स्वतःसिद्धं न चापि तत् ।। २५८ ।। </div>
							<div class="verse">न तावदिह संभाव्यं प्रत्यक्षं, तदसंभवात ।।<br />विषयेन्द्रियसंबन्धविरहात्तदसंभवः ।। २५९ ।। </div>
							<div class="verse">न च दुःखादिधीवत्स्याज्ज्ञातस्यैवानुभूतितः ।।<br />प्रत्यक्षार्थवदेवैषा मिथ्याधीरनुभूयते ।। २६० ।। </div>
							<div class="verse">प्रत्यक्षादिफलं ज्ञानं कथं तस्य प्रमेयता ।।<br />माफलं न च मेयस्थं क्रियाफलवदिष्यते ।। २६१ ।। </div>
							<div class="verse">अपि मानाभिसंबन्धो मेयार्थेनैव युक्तिमान् ।। <br />माफलस्य तु मात्रैव ह्यतोऽन्यत्र वृथा श्रमः ।। २६२ ।। </div>
							<div class="verse">माफलस्य तु मेयत्वे प्राप्नोतीहानवस्थितिः ।।<br />प्रमाफलाभिसंबन्धः किंमान इति कथ्यताम् ।। २६३ ।। </div>
							<div class="verse">इहापि चानवस्थेति नानुमाऽतोऽत्र युज्यते ।।<br />न च रागादिसंसिद्धौ मानव्यापार ईक्ष्यते ।। २६४ ।। </div>
							<div class="verse">रागादेर्नापि चाभावो भावात्तदनुभूतितः ।।<br />न च कश्चित्फले भेदो मेयमानप्रमातृषु ।। २६५ ।। </div>
							<div class="verse">मानकार्यं फलं चेत्स्यान्न स्यात्तन्मातृमानयोः ।।<br />तदभावे च माभावात्कुतस्तत्स्यात्प्रमां विना ।। २६६ ।। </div>
							<div class="verse">प्रमात्रादेरभावे च नाप्यभावः प्रमेष्यते ।। <br />सुषुप्ते, मातृपूर्वत्वात्सर्वमाव्यापृतेरिह ।। २६७ ।। </div>
							<div class="verse">न प्रत्यक्षानुमानाभ्यामतोऽर्थापत्तितोऽपि न ।।<br />न हि दृष्टं श्रुतं वर्ते साऽर्थापत्तिः प्रसिध्यनि ।। २६८ ।। </div>
							<div class="verse">सादृश्यासंभवाच्चेह नोपमानस्य संभवः ।।<br />मिथ्याज्ञानादिसंसिद्धौ न चाभावोऽपि शङ्क्यते ।। २६९ ।। </div>
							<div class="verse">अत्यन्तापूर्वदृष्टेऽर्थे प्राङ्नाद्राक्षमिमं नगम् ।।<br />प्रत्यभिज्ञायते साक्षादृष्टपूर्वो यथा तथा ।। २७० ।। </div>
							<div class="verse">न च मात्रादिसद्भावस्तस्यात्यन्तमदृष्टतः ।।<br />न प्रमाणान्न चाभावात्प्रत्यभिज्ञात इष्यते ।। २७१ ।। </div>
							<div class="verse">तस्मात्प्रमाप्रमाभासाप्रमाणानामशेषतः ।।<br />स्वार्थानन्यप्रमाणात्स्यात्प्रसिद्धिस्तमसस्तथा ।। २७२ ।। </div>
							<div class="verse">आन्तरं मेयमाश्रित्य स्वतःसिद्धमनन्यमम् ।।<br />भावाभावादिमद्विश्वं सर्वमेतत्प्रसिध्यति ।। २७३ ।। </div>
							<div class="verse">मेयार्थानभिसंबन्धान्न यथावस्तुधीरियम् ।।<br />ज्ञातत्वात्तदभावोऽपि, प्रत्यक्ष्यान्नेष्यते स्मृतिः ।। २७४ ।। </div>
							<div class="verse">इदं रजतमित्येवंरूपं वस्तु न कुत्रचित् ।।<br />न न्नुक्तौ रजतज्ञानं नेदंता रजतेऽस्ति नः ।। २७५ ।। </div>
							<div class="verse">तदन्यत्र द्वयाभावात्साक्ष्यादावपि नेष्यते ।।<br />न चेहार्थावबोधोऽस्ति मिथ्याज्ञानत्वकारणात् ।। २७६ ।। </div>
							<div class="verse">मिथ्याज्ञानादिसंसिद्धौ क उपाय इतीर्यताम् ।।<br />सम्यग्धीतोऽथ तत्सिद्धिर्न, तस्या मेयसंगतेः ।। २७७ ।। </div>
							<div class="verse">मेयप्रमामृते कार्यं मानानां नान्यदिष्यते ।।<br />न च सत्त्वादिमात्रेण रूप्यादिमितिसंभदः ।। २७८ ।। </div>
							<div class="verse">तस्यासाधारणात्मोत्थविज्ञानविषयत्वतः ।।<br />तस्माद्रजतसंस्कारसंस्कृतात्स्वान्ततः स्मृतिः ।। २७९ ।। </div>
							<div class="verse">प्रथतेऽविकृतात्मैकनित्यदृष्टेः परात्मनः ।। २८० ।।<br />ज्ञानज्ञात्रतिरेकेण तमस्यपि न विद्यते ।।<br />मेयं वस्तु ततोऽज्ञानं प्रत्यक्षं सप्रमातृकम् ।। २८१ ।। </div>
							<div class="verse">न हि संविदनारूढः प्रमात्रादिः प्रसिध्यति ।।<br />संविन्मात्रैकयाथात्प्रमात्रादेरनात्मनः ।। २८२ ।। </div>
							<div class="verse">ज्ञातोऽयमर्थोऽज्ञातो वा धीरियं कर्तृसंश्रया ।।<br />स्मृतिः, सा न यथावस्तु, नेतासावप्रमोदिता ।। २८३ ।। </div>
							<div class="verse">न हि वस्त्वनुरोध्येतज्ज्ञाताज्ञातत्वलक्षणम् ।। <br />रूपं वस्त्वपरिज्ञानसमुत्थं ज्ञातृसंश्रयम् ।। २८४ ।। </div>
							<div class="verse">ज्ञाताज्ञातविभागोऽतः स्वतःसिद्धात्ममातृकः ।।<br />संविदा ज्ञाततासिद्धिर्मितेरपि न मात्मना ।। २८५ ।। </div>
							<div class="verse">वस्त्वज्ञातं समुद्धिश्य तत्प्रमित्सन्ति मानिनः ।।<br />ज्ञातत्वकार्यतश्चातः सिद्धं तत्फलतोऽथवा ।। २८६ ।। </div>
							<div class="verse">यतोऽज्ञातत्वसंसिद्धर्ज्ञातत्वस्यापि चाञ्जसा ।।<br />तत एव च मानत्वं संविदर्ते न तत्र्रयम् ।। २८७ ।। </div>
							<div class="verse">षष्ठगोचरवन्नेदमज्ञातत्वं, समीक्ष्यते ।।<br />न च प्रत्यक्षवस्तिद्धं, स्वानुभूतिसमाश्रयात् ।। २८८ ।। </div>
							<div class="verse">प्रमात्रादिविविक्तार्थमनुभूयोत्थितस्ततः ।।<br />नावेदिपमिति प्राह स्वानुभूत्यनुसारतः ।। २८९ ।। </div>
							<div class="verse">प्रमात्राद्युत्थितेः पूर्वं चिदन्यानन्वयात्तमो - <br />विशेषणा चिदेवैका स्वानुभूत्यैव गम्यते ।। २९० ।। </div>
							<div class="verse">आसीदिदं तमोभूतमप्रज्ञातमलक्षणम् ।।<br />अप्रतर्क्यमविज्ञेयमित्येतत्स्वानुभूतितः ।। २९१ ।। </div>
							<div class="verse">प्रथते यः स्वयं साक्षादज्ञातत्वादिभूमिषु ।।<br />स प्रमेयः स्वयंज्योतिः प्राक्प्रसिद्धेः प्रमातृतः ।। २९२ ।। </div>
							<div class="verse">एष एवानवगतः स्वतोऽवगततत्त्वकः ।। <br />एतावन्मात्रसंव्याप्तेरज्ञानादेः पुरा मितेः ।। २९३ ।। </div>
							<div class="verse">यथेह घटविज्ञाने घटाकारोऽनुभूयते ।।<br />ज्ञातृतत्साक्षिणौ चैवं नाज्ञाने साक्षिणोऽपरम् ।। २९४ ।। </div>
							<div class="verse">अज्ञातत्वं न मानेभ्यो ज्ञातत्वं तत्कृतं यतः ।।<br />तैरप्यज्ञातता चेत्स्यात्काऽतिशीतिर्मितेर्भवेत् ।। २९५ ।। </div>
							<div class="verse">स्वानुभूत्यैव संसिद्धेर्नाज्ञातः खरशृङ्गवत् ।।<br />संवित्तेरप्यसंबोधात्स्यात्तन्मानव्यपेक्षिता ।। २९६ ।। </div>
							<div class="verse">प्रत्यक्षकुम्भवत्साक्षात्सुषुप्तेऽनन्यबोधगम् ।।<br />आत्मा ह्यात्मानमैकात्म्यादात्मना वेत्त्यकारकः ।। २९७ ।। </div>
							<div class="verse">पराक्प्रवणया दृष्ट्या धीस्थो ज्ञोऽज्ञानमात्मनि ।।<br />व्योमकार्ष्ण्यादिवत्तज्जं संभावयति न स्वतः ।। २९८ ।। </div>
							<div class="verse">नैवाज्ञानं मृषाज्ञानं संशयज्ञानमीक्ष्यते ।।<br />प्रत्यक्प्रवणया दृष्ट्या जाग्रत्स्वप्नसुषुप्तिषु ।। २९९ ।। </div>
							<div class="verse">न सुषुप्तगविज्ञानं नाज्ञासिषमिति स्मृतिः ।।<br />कालाद्यव्यवधानत्वान्न ह्यात्मस्थमतीतभाक् ।। ३०० ।। </div>
							<div class="verse">न भूतकालस्पृक्प्रत्यङ्न चाऽऽगामिस्पृगीक्ष्यते ।।<br />स्वार्थदेशः परार्थोऽर्थो विकल्पस्तेन स स्मृतः ।। ३०१ ।। </div>
							<div class="verse">न हि प्रत्यक्षविज्ञानादतीतत्वं समीक्ष्यते ।।<br />न चानागतता मेये मिथ्याज्ञानमतो भवेत् ।। ३०२ ।। </div>
							<div class="verse">यत्तत्त्वकं स्याद्यद्वस्तु न तत्तदतिवर्तते ।।<br />नाज्ञातरज्जुजः सर्पो रज्जुमुल्लङ्घध्य वर्तते ।। ३०३ ।। </div>
							<div class="verse">तस्मात्तिसृष्ववस्थासु ह्यागमापायिनीष्वजः ।।<br />स्वतोऽलुप्तदृशा यस्मादात्माऽऽत्मानं सदेक्षते ।। ३०४ ।। </div>
							<div class="verse">देहान्तरेष्वपि तथा ह्यन्योन्यव्यभिचारतः ।।<br />प्रत्यक्प्रत्यय एवैकः सर्वत्राव्यभिचारवान् ।। ३०५ ।। </div>
							<div class="verse">चैतन्यमात्ररूपं सत्प्रथतेऽज्ञानमात्मनि ।।<br />प्रत्यक्कूटस्थानिष्ठत्वात्तद्वाध्यं कारणेतरम् ।। ३०६ ।। </div>
							<div class="verse">नैवं तत्स्यात्स्वकार्येषु, तेषां ताद्रूप्यहेतुतः ।।<br />जडस्वभावतो नान्यद्रूपं कार्येषु गम्यते ।। ३०७ ।। </div>
							<div class="verse">एवं चेत्कोऽनयोर्भेदः कार्यकारणयोर्मितेः ।।<br />अन्वयव्यतिरेकाभ्यां न जाड्यमतिवर्तते ।। ३०८ ।। </div>
							<div class="verse">कार्यकारणरूपाभ्यामतद्वत्तत्त्विका ततः ।।<br />आत्माविद्यैव सर्वत्र प्रथते स्वात्मसाक्षिका ।। ३०९ ।। </div>
							<div class="verse">नैवाऽऽत्मना स्वभावेन स्वात्मानं लभते जडः ।।<br />यतोऽतः स्वार्थदेशः स स्वार्थश्चानन्यसिद्धिकः ।। ३१० ।। </div>
							<div class="verse">स्वतोबुद्धे कुतोऽविद्या तामृते संसृतिः कुतः ।।<br />इतिबुद्धात्मतत्त्वस्य गीरियं न तमस्विनः ।। ३११ ।। </div>
							<div class="verse">यथोच्छिन्नात्ममोहस्य निह्नोतुरपि निह्नुतिः।।<br />एवं प्रागात्मसंबोधादद्वयैकात्म्यनिह्रुतिः ।। ३१२ ।। </div>
							<div class="verse">काकोलूकानिशेवायं संसारोऽज्ञात्मवेदिनोः ।।<br />या निशा सर्वभूतानामित्यवोचत्स्वयं हरि ।। ३१३ ।। </div>
							<div class="verse">तस्मान्न वास्तवं रूपं तद्ध्वान्ताद्यपनोदकृत् ।।<br />तस्मिन्सत्येव मोहादिव्युत्पत्तेः प्रागभूद्यतः ।। ३१४ ।। </div>
							<div class="verse">प्रमाणारूढमेवैतद्धन्त्यविद्याद्यशेषतः ।।<br />ब्रह्मविद्भिरतो यत्नात्प्रमाणमिह संश्रितम् ।। ३१५ ।। </div>
							<div class="verse">उताविद्वानिति तथा प्रश्नपूर्वं स्वयं श्रुतिः ।।<br />निर्णेनेक्ति स्फुटं वस्तु यथोक्तेनैव वर्त्मना ।। ३१६ ।।</div>
							<div class="verse">आत्मासाधारणार्थोत्थरूपमात्रसमाश्रयात् ।।<br />तन्मानमपि मानत्वं लभते, न तु केवलम् ।। ३१७ ।। </div>
							<div class="verse">तावन्मात्रैकयाथात्म्यप्रत्यगात्मत्वकारणात् ।।<br />पराक्ष्विव न भेदोऽत्र मात्रादेः प्रत्यगात्मनि ।। ३१८ ।। </div>
							<div class="verse">वचिदाभासवन्मोहपृष्ठेनैवैति कर्तृताम् ।।<br />  टस्थोऽपि स्वतः प्रत्यङ्नाऽऽत्मवृत्तव्यपेक्षया ।। ३१९ ।। </div>
							<div class="verse">सर्वधीविक्रियासाक्षिण्येवं सिद्धे स्वतो दृशौ ।।<br />कार्यं येऽनुभवं प्राहुर्वाच्यं तैः कार्यसाधनम् ।। ३२० ।। </div>
							<div class="verse">न जायतेऽज इत्यादि विज्ञानघन इत्यपि ।।<br />कृत्स्नपुंविक्रियोत्सारि वाक्यं कस्मादुपेक्ष्यते ।। ३२१ ।। </div>
							<div class="verse">प्रमात्राद्युत्थितेः पूर्वं कारकं दुर्लभं मितेः ।।<br />तदभावात्क्रियाभावस्तामृते कार्यता कुतः ।। ३२२ ।। </div>
							<div class="verse">एतच्चानुभवादेव भवताऽप्यभ्युपेयते ।। <br />कारकव्यापृतिस्तत्र निपुणेनापि नेक्ष्यते ।। ३२३ ।। </div>
							<div class="verse">अकुर्वत्कारणं चेत्स्यात्तद्वत्कार्यं सदा भवेत् ।।<br />कार्येतरानवसितिः संभूतौ युगपत्तयोः ।। ३२४ ।। </div>
							<div class="verse">विरुद्धानेककार्याणामेकस्मादेव कारणात् ।।<br />अकुर्वतः प्रसक्तिः स्यादकुर्वत्त्वाविशेषतः ।। ३२५ ।। </div>
							<div class="verse">अथ कुर्वदभीष्टं तत्तत्कार्यं तर्हि भण्यताम् ।।<br />अकार्यं कारकमिति सुप्तोन्मत्तप्रभाषितम् ।। ३२६ ।। </div>
							<div class="verse">मयाऽध्यक्षेण प्रकृतिः सूयते सचराचरम् ।।<br />इति श्रीमत्सुरेशस्य वाक्यमेवं समञ्जसम् ।। ३२७ ।। </div>
							<div class="verse">प्रमेये च क्रियायां च प्रमाणेऽथ प्रमातरि ।।<br />तच्छक्त्युपाधिहेतुत्वाज्जायमानेव चिद्ध्रुवा ।। ३२८ ।। </div>
							<div class="verse">यथा सद्व्यतिरेकेण न किंचिद्वस्तु सिध्यति ।। <br />तद्वदव्यतिरेकेण घटाभावाद्यसंभवात् ।। ३२९ ।। </div>
							<div class="verse">न हि सद्व्यतिरेकेण त्वसद्वस्त्वपि सिध्यति ।।<br />तस्यापि सदपेक्षत्वात्किमन्यत्स्यात्सता विना ।। ३३० ।। </div>
							<div class="verse">यथैवं संविदर्तेऽसन्नैति संभावनामपि ।।<br />सदप्यभावरूपं वा तद्वदव्यतिरेकतः ।। ३३१ ।। </div>
							<div class="verse">अविद्या वाऽथ तत्कार्यं नाभेदान्नातिरेकतः ।।<br />सिद्धायते यतोऽतः स्यादविचारितसिद्धिकम् ।। ३३२ ।।</div>
							<div class="verse">नीलोत्पलदलाभं खं द्विरेफोदरवत्तमः ।।<br />अविचारितमिद्ध्येवं तमस्तज्जं च वीक्ष्यताम् ।। ३३३ ।। </div>
							<div class="verse">स्वमहिम्ना न संसिध्येत्स्वतोऽनवगतात्मकम् ।।<br />भावाभावौ न वस्त्वेति प्रत्याख्यातं यदात्मना ।। ३३४ ।। </div>
							<div class="verse">तस्मादजायमानैव जायमानेव लक्ष्यते ।।<br />अनूभूतिस्तदज्ञानहेतूत्थानात्मजन्मना ।। ३३५ ।। </div>
							<div class="verse">तद्विनाशेऽषि तत्साक्ष्याद्विनश्यन्तीव लक्ष्यते ।।<br />यतोऽतः कार्यतां तस्या नेश्वरोऽपि प्रसाधयेत् ।। ३३६ ।। </div>
							<div class="verse">स्वात्मसाक्षिकतां मुक्त्वा भावाभावात्मवस्तुनः ।।<br />यतोऽसिद्धिरतः प्रत्यङ्निरस्ताखिलविक्रियः ।। ३३७ ।।</div>
							<div class="verse">कार्यं सर्वं यतो दृष्टं प्रागभावपुरःसरम् ।।<br />तस्यापि संवित्साक्षित्वात्प्रागभावो न संविदः ।। ३३८ ।। </div>
							<div class="verse">प्रमात्राद्यतिरेकेण ह्वसंविदितरूपकम् ।।<br />मेयं सिद्धमिहैवैतन्न वेदादन्यतः क्वचित् ।। ३३९ ।। </div>
							<div class="verse">वस्तुवृत्तमपेक्ष्यैतन्न स्वतः परतस्तमः ।।<br />तज्जं वा तत्तमोऽपेक्ष्य ह्यव्याकृतगिरोच्यते ।। ३४० ।। </div>
							<div class="verse">चिदाभासं तमो ज्ञेयं, नाज्ञासिषमितीक्षणात् ।।<br />जगज्जनिस्थितिलया एवंभूते परात्मनि ।। ३४१ ।। </div>
							<div class="verse">तमःप्रधानः क्षेत्राणां चित्प्रधानश्चिदात्मनाम् ।।<br />परः कारणतामेति भावनाज्ञानकर्मभिः ।। ३४२ ।। </div>
							<div class="verse">यावत्कार्यगतं किंचिद्भावनादि समीक्ष्यते ।।<br />तमसा बीजभूतं तद्व्यज्यते संस्कृतेः पुनः ।। ३४३ ।। </div>
							<div class="verse">तमो नियामकं यस्मात्स्वकार्याणां तदन्वयात् ।।<br />ऊर्ध्वं व्यक्तेः पुरा, चैव तदेवातो नियामकम् ।। ३४४ ।। </div>
							<div class="verse">नियम्यं कार्यमापेक्ष्य नियन्तैष तमोवधिः ।।<br />तेष्वेव चित्स्वभावः सन्साक्षितां प्रतिपद्यते ।। ३४५ ।। </div>
							<div class="verse">निगीर्णं सज्जलूकादि दुष्टं देशं यथाऽऽश्रयेत् ।।<br />भावनाज्ञानकर्माणि तथा यान्ति तमस्विनम् ।। ३४६ ।। </div>
							<div class="verse">उत्पत्तिस्थितिनाशेषु कारणं नातिवर्तते ।।<br />कार्यं सर्वं यथा लोके तथेहाप्यवसीयताम् ।। ३४७ ।। </div>
							<div class="verse">कार्येष्वपि च सर्वेषु कर्तुत्वं यत्समीक्ष्यते ।।<br />अस्यैव तद्विजानीयादतः सर्वकृदुच्यते ।। ३४८ ।। </div>
							<div class="verse">तत्तेज ऐक्षत इति तेजोदेहं सदेव तु ।। <br />उत्तरोत्तरकार्याणां श्रुत्या स्रष्ट्टतयोच्यते ।। ३४९ ।। </div>
							<div class="verse">तथा संवर्गविद्यायामप्राणः  प्राणतां गतः ।। <br />अध्यात्ममधिदैवं च प्राणवायुतयोदितः ।। ३५० ।। </div>
							<div class="verse">नामोपक्रममाशान्तमरनाभिनिदर्शनात् ।।<br />ओतप्रोतं जगत्सर्वं प्राण एवोपदिश्यते ।। ३५१ ।। </div>
							<div class="verse">तथैवाऽऽकाशशब्देन तत्र तत्रैष एव तु ।।<br />तदेतत्सत्यमिति च सबीजः पर उच्यते ।। ३५२ ।। </div>
							<div class="verse">प्राणो ह्येष सर्वभूतैरिति चाऽऽथर्वणे वचः ।।<br />प्राणबन्धनं सोम्येति सर्वकारणमुच्यते ।। ३५३ ।। </div>
							<div class="verse">एष स्वकार्यं संश्रित्य नानाभेदान्प्रपद्यते ।।<br />स्वोत्सृष्टतोयधाराद्यैर्वैश्वरूप्यं रविर्यथा ।। ३५४ ।। </div>
							<div class="verse">प्राणभूतादिजन्मैव जन्माऽऽत्मन इहोष्यते ।।<br />वियतोऽजन्मनो जन्म यथा कुम्भादिजन्मना ।। ३५५ ।। </div>
							<div class="verse">एतस्माज्जायते प्राणो मनः सर्वेन्द्रियाणि च ।।<br />नाव्याकृतं परादन्यदागमादवगम्यते ।। ३५६ ।। </div>
							<div class="verse">स्वकार्याण्येव संश्रित्य मृदसाधारणा यथा ।।<br />सामान्यरूपतामेति स्वकार्यैः कारणं तथा ।। २५७ ।। </div>
							<div class="verse">तदेतन्नित्यमज्ञानं तज्जकालाद्यनाप्लुतेः ।।<br />सर्वकालानुवर्त्येव लोके नित्यमितीर्यते ।। ३५८ ।। </div>
							<div class="verse">नित्यस्यानुच्छित्तिरिति चोद्यस्यापि न संभवः ।।<br />नित्याज्ञानसमुच्छित्तौ यतः प्रामाण्यमाश्रितम् ।। ३५९ ।। </div>
							<div class="verse">प्रमान्तरैरविज्ञातं प्रमेयं वस्तु भण्यते ।।<br />तत्तत्त्वमात्रगं तत्स्थध्वान्तनुन्मानमुच्यते ।। ३६० ।। </div>
							<div class="verse">आगन्तु चेदिहाज्ञानमनिर्मोक्षः प्रसज्यते ।।<br />पुरेवानागतं भूयो नैष्यतीत्यत्र का प्रमा ।। ३६१ ।। </div>
							<div class="verse">कार्यकारणरूपेण द्वयोरव्यतिरेकतः ।।<br />गुणप्रधानरूपेण कार्यकारणगीरियम् ।। ३६२ ।। </div>
							<div class="verse">न कारणं विना कार्यं न कार्यं कारणं विना ।।<br />अन्योन्यापेक्षतः सिद्धेर्विनाऽन्योन्यं न तद्वूयम् ।। ३६३ ।। </div>
							<div class="verse">भावनाज्ञानकर्मादि कार्योत्पत्तेः प्रयोजकम् ।।<br />तद्भूतौ तदभिव्यक्तेस्तत्स्वापेऽव्याकृतात्मता ।। ३६४ ।। </div>
							<div class="verse">स्वकर्तुरुपभोगार्थं कर्माव्याकृतरूपकम् ।।<br />व्यक्तीभूतं प्रयुङ्के क्ष्माबग्न्यन्तं साधनत्रयम् ।। ३६५ ।। </div>
							<div class="verse">वाय्वाकाशौ समाश्रित्य पूर्वेषां साधनात्मता ।। <br />त्रयाणामप्यतस्तानि वाय्वाकाशौ प्रयुञ्जते ।। ३६६ ।। </div>
							<div class="verse">प्रयोजकप्रयोज्यत्वं कर्मसाधनयोर्भवेत् ।।<br />स्वस्वामिभोगसिद्ध्यर्थमेवं व्याकृततेष्यते ।। ३६७ ।। </div>
							<div class="verse">व्यक्तिर्नियतकालैष जगतोऽव्यक्तारूपिणः ।।<br />अन्तर्यामिकृता चैषा नान्यः संभाव्यते प्रभोः ।। ३६८ ।। </div>
							<div class="verse">वायोरिव प्रवृत्तिः स्यात्तथा चैवोपसंहृतिः ।।<br />निर्निमित्तात्तथैवेशाज्जगज्जन्मस्थितिक्षयाः ।। ३६९ ।। </div>
							<div class="verse">न प्रयोज्यो यदा भोगः स्वाम्यर्थः कर्मणस्तदा।।<br />हित्वा कर्माखिला व्यक्तीरविशेषात्मतां व्रजेत् ।। ३७० ।। </div>
							<div class="verse">अस्य द्वैतेन्द्रजालस्य यदुपादानकारणम् ।।<br />अज्ञानं तदुपाश्रित्य ब्रह्म कारणमुत्यते ।। ३७१ ।। </div>
							<div class="verse">अज्ञानमात्रोपाधित्वादविद्यामुपितात्मभिः ।।<br />कौटस्थ्यान्निर्द्वयोऽप्यात्मा साक्षीत्यध्यस्यते जडैः ।। ३७२ ।। </div>
							<div class="verse">ज्योतिषामपि तज्ज्योतिरसद्धीपरिमोषणात् ।।<br />तमोरूपामिवाऽऽभाति भानुर्नक्तंदृशामिव ।। ३७३ ।। </div>
							<div class="verse">मोहतत्कार्यनीडं यत्कूटस्थाभासरूपकम् ।। <br />ज्ञानं तदविनाभूतः परः साक्षीति भण्यते ।। ३७४ ।। </div>
							<div class="verse">इदं तत्सर्ववेदेषु यथाभूतार्थवित्तये ।।<br />सदेवेत्यादिभिर्वाक्यैः कारणं ब्रह्म गीयते ।। ३७५ ।। </div>
							<div class="verse">सर्वज्ञः सर्वशक्तिश्च सर्वात्मा सर्वगो ध्रुवः ।।<br />जगज्जनिस्थितिध्वंसहेतुरेष सदेश्चरः ।। ३७६ ।। </div>
							<div class="verse">यः पृथिव्यामितीशोऽसावन्तर्यामी जगद्गुरुः ।।<br />हरिर्ब्रह्या पिनाकीति बहुधैकोऽपि गीयते ।। ३७७ ।। </div>
							<div class="verse">कूटस्थस्य न साक्षित्वं द्वितीयासंगतेर्भवेत् ।।<br />नाशिनोऽपि न साक्षित्वं नाशेनाव्यतिरेकतः ।। ३७८ ।। </div>
							<div class="verse">अज्ञानमात्रहेतौ तु सर्वमेतत्समञ्जसम् ।।<br />कर्तृत्वाद्यन्यथाज्ञानहेतुत्वादात्मरूपिणः ।। ३७९ ।।</div>
							<div class="verse">प्रत्यग्रूपस्य स्थास्रुत्वाज्ज्ञातुर्मोहेन चान्वयात् ।।<br />कूटस्थस्यापि साक्षित्वमागमापायिनं प्रति ।। ३८० ।। </div>
							<div class="verse">आत्मात्मवत्त्वसंबन्ध आत्मात्माज्ञानयोर्मतः ।।<br />परोऽविवेको भूतानामात्मााविद्येति कथ्यते ।। ३८१ ।। </div>
							<div class="verse">ईशादिविषयान्तं  यत्तदविद्याविजृम्भितम् ।।<br />मायां तु प्रकृतिं विद्यान्मायिनं तु महेश्वरम् ।। <br />इति वेदशिरःसूक्तिस्तथा चोद्घुष्यते स्फुटा ।। ३८२ ।। </div>
							<div class="verse">दैवी ह्येषा गुणमयी मम मायेति  च स्मृतिः ।।<br />वैष्णवी खल्वियं मायेत्यपि लोकेऽपि गीयते ।। ३८३ ।। </div>
							<div class="verse">मानान्तरानधिगतं मेयं तावन्निरूपितम् ।।<br />स्वानुभूत्यनुसारेण प्रत्यड्मत्रसतत्त्वकम् ।। ३८४ ।। </div>
							<div class="verse">एतन्निदानमधुना मिथ्याज्ञानं निरूप्यते ।।<br />यतो बिभ्यति भूतानि संसारानर्थलक्षणात् ।। ३८५ ।। </div>
							<div class="verse">यदेव नित्यमज्ञानं मिथ्याज्ञानं तदेव तु ।।<br />कारणेतररूपेण तयोरव्यभिचारतः ।। ३८६ ।। </div>
							<div class="verse">हेत्वन्तरानपेक्षं सत्तदव्याकृतरूपकम् ।।<br />व्यक्ततां स्वयमेवैति, निमित्तं नास्त्यसंहृतम् ।। ३८७ ।। </div>
							<div class="verse">सुषुप्तादुत्थिती राज्ञः स्वयमेव यथा तथा ।।<br />जग्धाशेषजगन्मूर्तेरव्यक्ताद्व्याकृतिर्मुहुः ।। ३८८ ।। </div>
							<div class="verse">अनिश्चिता यथा रज्जुरिति न्यायोपबृंहितम् ।।<br />स्फुटार्थं गौडपादीयं वचोऽर्थेऽत्रैव गीयते ।। ३८९ ।। </div>
							<div class="verse">तदिदं नामरूपाभ्यामनामकमरूपकम् ।।<br />एवं व्याक्रियताज्ञानहेतुमात्रव्यपाश्रयात् ।। ३९० ।। </div>
							<div class="verse">अभिधानाकृतिर्नामशब्देनेहाभिधीयते ।।<br />अभिधेयाकृतिस्तद्वद्रूपमित्युपदिश्यते ।। ३९१ ।। </div>
							<div class="verse">एवं द्वाभ्यां प्रकाराभ्यामीशो व्याकृतजन्मनाम् ।।<br />व्यवहाराय पर्याप्तो न त्वव्यक्तात्मना यतः ।। ३९२ ।। </div>
							<div class="verse">नाम्नः सामान्यमात्रस्य त्वसाविति समीरषम् ।।<br />विशेषनाम्ना संयोज्य देवदत्तादिनोत्यते ।। ३९३ ।। </div>
							<div class="verse">तदूद्रूपस्य सामान्यं रूपमित्युपदिश्यते ।।<br />तदुपात्तविशेषं सच्छुक्लकृष्णादिनोच्यते ।। ३९४ ।। </div>
							<div class="verse">एवेत्यवधृतावेतदात्मवृत्तव्यपेक्षया ।।<br />आत्माविद्यासमुत्थाभ्यामेव व्याक्रियते परः ।। ३९५ ।। </div>
							<div class="verse">न तु विध्वस्तनिःशेषप्रत्यगज्ञानतद्भव - <br />सामान्यभेदैकात्म्याख्यतदनन्यप्रमात्मना ।। ३९६ ।। </div>
							<div class="verse">आदावव्याकृतं तत्त्वं नामरूपक्रियात्मना ।।<br />स्वयं तद्व्याकृतिमगाद्यथैतर्हि तथैव तत् ।। ३९७ ।। </div>
							<div class="verse">नामरूपाभ्यामेवेति न समुच्चयनिश्चितौ ।। <br />समस्तव्यस्तरूपाभ्यां लोकेऽपि व्याकृतिर्यतः ।। ३९८ ।। </div>
							<div class="verse">जातितो बधिरस्येह व्यक्तिः स्याद्रूपमात्रजा ।। <br />जात्यन्धादेश्च नाम्नैव तथा चोभयथाऽप्यसौ ।। ३९९ ।। </div>
							<div class="verse">अज्ञातात्मैकहेतूनां मिथोपेक्षात्मनां श्रुतौ ।। <br />नेयत्ताऽस्तीह तत्त्वानामानन्त्यान्न क्रमस्तथा ।। ४०० ।। </div>
							<div class="verse">प्रक्रियानियमो नापि पुंव्युत्पत्तिप्रधानतः ।।<br />प्रतिश्रुतिविगीतिश्च प्रक्रियाणां समीक्ष्यते ।। ४०१ ।। </div>
							<div class="verse">यया यया भवेत्पुंसां व्युत्पत्तिः प्रत्यगात्मनि।। <br />सा सैव प्रक्रियेह स्यात्साध्वी सा चानवस्थिता ।। ४०२ ।। </div>
							<div class="verse">उद्भूतिस्थितिहानीनां न कचित्संभवो यथा ।।<br />मुख्यां वृत्तिं समाश्रित्य तथोदर्केऽपि वक्ष्यते ।। ४०३ ।। </div>
							<div class="verse">न जायते जन्यते वा नापि हन्ति न हन्यते ।।<br />तमःसंवृतदृष्टीनां पाड्विकारादिवीक्षणम् ।। ४०४ ।। </div>
							<div class="verse">यदर्थं सर्वशास्राणां प्रवृत्तिरतिविस्तरा ।।<br />आत्मज्ञानावतारार्थः सर्वशास्रसमुद्यमः ।। ४०५ ।। </div>
							<div class="verse">विरोधः सर्वशास्राणां स्वाभिधेयव्यपेक्षया ।।<br />निवृत्त्यर्थेऽविरोधित्वादत एतत्समीरितम् ।। ४०६ ।।  </div>
							<div class="verse">स्वत एव यतः पुंसां प्रवृत्तिः स्वार्थसिद्धये।।<br />तत्रानुवादि शास्रं स्यान्निवृत्तावेव तन्मिति ।। ४०७ ।। </div>
							<div class="verse">अपि वात्स्यायनादीनां शास्राणामुक्तहेतुतः ।।<br />प्रामाण्यमविरुद्धं स्यादैकात्म्यज्ञानजन्मने ।। ४०८ ।। </div>
							<div class="verse">प्रवर्तमानः पुरुषः शास्रोद्दीपितवर्त्मना ।।<br />प्रवृत्तिविषयं दुष्टं दृष्ट्वाऽतो विनिवर्तते ।। ४०९ ।। </div>
							<div class="verse">अनित्यदुःखशून्यत्वं पदार्थानां ब्रुवन्स्फुटम् ।।<br />बुद्धोऽपि रागापुच्छित्तौ यतते नाऽऽत्मनिहुतौ ।। ४१० ।। </div>
							<div class="verse">त्याग एव हि सर्वेषां मोक्षसाधनमुत्तमम् ।।<br />त्यजतैव हि तज्ज्ञेयं त्यक्तुः प्रत्यक्परं पदम् ।। ४११ ।। </div>
							<div class="verse">एकवाक्यत्वतो यद्वा ऐकात्म्यज्ञानजन्मने ।।<br />वेदशास्रस्य कृत्स्नस्य तथा पूर्वमवादिषम् ।। ४१२ ।। </div>
							<div class="verse">प्रमाणानि च शास्राणि तत्प्रामाण्यं न चान्यतः ।।<br />अज्ञातात्मावबोधित्वात्तथा  पूर्वमवादिषम् ।। ४१३।। </div>
							<div class="verse">यस्मिंश्चाविद्ययाध्यासः संसारानर्थलक्षणः ।।<br />स्वाभाविक्या कृतो मिथ्या शुक्त्यादौ रजतादिवत् ।। ४१४ ।। </div>
							<div class="verse">ननु सामान्यविज्ञानविशेषाज्ञानसंश्रयात् ।।<br />जातरूप्यस्मृतेर्लोके मिथ्याज्ञानं प्रसिध्यति ।। ४१५ ।। </div>
							<div class="verse">यत्राध्यासो यदध्यस्तं भेदसिद्धौ तयोर्मृषा ।।<br />ज्ञानं जगति संसिद्धं सा चैकात्म्येऽतिदुर्लभा ।। ४१६ ।। </div>
							<div class="verse">समस्तव्यस्तमैकात्म्यं येपां चापास्तभेदकम् ।।<br />चोद्यमेतत्समानं स्यादुभयोरपि पक्षयोः ।। ४१७ ।। </div>
							<div class="verse">न नः परिहृतेनार्थश्चोद्येनानेन कश्चन ।।<br />प्रत्यङ्भोहैकहेतुत्वात्सर्वानर्थमृषामतेः ।। ४१८ ।। </div>
							<div class="verse">अज्ञानमेव वाध्यं नो मानस्येह यतस्ततः ।।<br />तच्चोद्यपरिहारोऽतः क्रियते नाफलत्वतः ।। ४१९ ।। </div>
							<div class="verse">मिथ्याज्ञानातिरेकेण नान्यदज्ञानमिष्यते ।।<br />येषां तान्प्रति चोद्यं स्यान्न त्वज्ञातात्मवादिनाम् ।। ४२० ।। </div>
							<div class="verse">नन्वज्ञानमवस्तुत्वात्कथं संसारकारणम् ।।<br />मिथ्याज्ञानस्य वस्तुत्वात्तदेवास्त्विह कारणम् ।। ४२१ ।। </div>
							<div class="verse">तथाच युक्तिमद्यत्नान्महद्भिरपि भाषितम् ।। <br />अप्रामाण्यं पुनस्रेधेत्यत एतत्सुसंस्थितम् ।। ४२२ ।। </div>
							<div class="verse">किं भोः सदपि मानेन वस्तु साक्षान्निरस्यते ।।<br />तस्मिन्निरस्ते किं शेषं यस्मिन्मानस्य मानता ।। ४२३ ।। </div>
							<div class="verse">व्यञ्जकत्वात्प्रमाणानां मेयाभिव्यक्तितोऽपरम् ।। <br />कार्यान्तरं न संभाव्यं नितरां वस्त्वपाक्रिया ।। ४२४ ।। </div>
							<div class="verse">मिथ्याज्ञानं कथं वस्तु न हि मिथ्येति वस्तु सत् ।। <br />मिथ्या तद्वस्तु चेत्युक्तिर्महतामेव शोभते ।। ४२५ ।। </div>
							<div class="verse">स्वतोऽपि यदि सा वस्तु रज्ज्वां सर्पादिका मतिः ।। <br />रज्ज्वात्मना तथाऽपीयमवस्त्वेवात्र वाध्यते ।। ४२६ ।।</div>
							<div class="verse">मिथ्याज्ञानस्य कार्यत्वाक्तिं तत्कारणमुच्यताम् ।।<br />अकारणं सत्कार्यं चेडिम्भकैरपि हस्यते ।। ४२७ ।। </div>
							<div class="verse">रागादिकारणं चेत्स्यात्कार्यंं सत्कारणं कथम् ।।<br />अवस्त्वपि च वस्त्वेव वस्तुरूपात्तदन्यतः ।। ४२८ ।। </div>
							<div class="verse">उपात्तमेयरूपत्वं मानानां सत्यतोच्यते ।। <br />तद्वलेनैव मेयस्थं घ्नन्ति मोहादि नान्यतः ।। ४२९ ।। </div>
							<div class="verse">तद्विपर्ययतो मिथ्या सर्वं मोहादि भण्यते ।। <br />वस्त्वसाधारणं रूपं मोहादेर्न प्रमीयते ।। ४३० ।। </div>
							<div class="verse">न च वस्तु सतत्त्वं तद्वाधात्तस्य प्रमाणतः ।।<br />मेयप्रबोधनं मुक्त्वा न मितेः सत्यताऽन्यतः ।। ४३१ ।। </div>
							<div class="verse">कारकाणां हि सत्यत्वं स्वकार्यापेक्षयेष्यते ।। <br />इतोऽन्यथा तत्सत्यत्वं निष्फलं न च लभ्यते ।। ४३२ ।। </div>
							<div class="verse">यद्वस्तु स्वात्मनैवास्ति तत्परार्थं न बोधवत् ।।<br />पारार्थ्येनैव सद्यच्च तत्परस्माद्धिरुङ्न सत् ।। ४३३ ।। </div>
							<div class="verse">सर्वमन्यानपेक्षं सदीक्ष्यमाणं स्वमात्रया ।।<br />स्वात्मरूपात्पृथग्रपं न वस्तूत्प्रेक्ष्यतेऽण्वपि ।। ४३४ ।। </div>
							<div class="verse">आत्मनैव स्वभावेन वस्त्वात्मानं विभर्ति हि ।।<br />नाऽऽत्मनो विद्यतेऽपेक्षा वस्तुनोऽन्यसमाश्रया ।। ४३५ ।। </div>
							<div class="verse">तस्मादविद्यासंभूतं नानात्वं प्रत्यगात्मनि ।।<br />ब्रह्मास्मीति हि तद्ध्वंसान्न कचिद्भेदधीर्यतः ।। ४३६ ।। </div>
							<div class="verse">मित्युत्पत्तावनुत्पत्तिर्विरोधाद्बाध्यते यतः ।।<br />तद्बाधे नाप्यपेक्षाऽस्ति मिथ्याधीबाधनं प्रति ।। ४३७ ।। </div>
							<div class="verse">मिथ्याधियोऽपि बाध्यत्वमज्ञानैकसमन्वयात् ।।<br />मूलध्वस्तौ हतं तच्चेन्मिथ्याधीः किं करोति नः ।। ४३८ ।। </div>
							<div class="verse">मेयरूपानुरोधित्वं मिथ्यासंशययोर्यदि ।।<br />सम्यग्ज्ञानात्तयोर्भेदो गम्यतां केन हेतुना ।। ४३९ ।। </div>
							<div class="verse">अज्ञानं संशयत्वान्नो मिथ्याज्ञानात्तथैव च ।।<br />तयोस्तत्त्वविवक्षायामज्ञानं तत्त्वमुच्यते ।। ४४० ।। </div>
							<div class="verse">अज्ञात एव यद्यत्र ज्ञाते तस्मिन्न तद्भवेत् ।। <br />सर्वत्रासिद्धिरूपत्वान्मिथ्याज्ञानमिदं मतम् ।। ४४१ ।। </div>
							<div class="verse">मिथ्याज्ञानस्य वस्तुत्वं येनैव स्यात्सदात्मना ।।<br />अज्ञानस्यापि तेनैव सत्यत्वं केन वार्यते ।। ४४२ ।। </div>
							<div class="verse">रज्जुसर्पो यथा रज्ज्वा सात्मकः  प्राग्विवेकतः ।।<br />अवस्तु सन्नपि ह्येष इति पूज्यैरपीरितम् ।। ४४३ ।। </div>
							<div class="verse">स्वतस्तु सत्यता साक्षान्नोभयोरपि विद्यते ।।<br />अविचारितसिद्धित्वान्न स्वतः परतोऽपि ते ।। ४४४ ।। </div>
							<div class="verse">तदेवानुप्रविश्येति तत्त्वं यत्पारमार्थिकम् ।।<br />सच्च त्यच्चादिकां भित्तिं मोहात्प्रापदिति श्रुतिः ।। ४४५ ।। </div>
							<div class="verse">न चापि त्रयसद्भावे मिथ्याज्ञानं जगत्यपि ।। <br />मोहमात्रप्रयुक्तत्वान्न सामान्यात्स्मृतेश्च तत् ।। ४४६ ।। </div>
							<div class="verse">सामान्यान्तरनिर्मुक्तं तथाऽसाधारणैरपि ।।<br />असामान्यत्वमेवैति शौक्ल्यमन्यानपेक्षतः ।। ४४७ ।। </div>
							<div class="verse">न चेदं स्मरणाज्जातं नापि सामान्यहेतुजम् ।।<br />शुक्लस्य गृह्यमाणत्वात्पुरोदेशावलम्बिनः ।। ४४८ ।। </div>
							<div class="verse">एवं प्रत्यक्ष एतस्मिञ्शुक्तिकोदरवर्तिनि ।।<br />तद्विरुद्धमभूज्ज्ञानं रजताभमबोधजम् ।। ४४९ ।। </div>
							<div class="verse">अप्रत्यक्षं मतं येषां ज्ञानं तान्प्रति भण्यते ।।<br />इदं रजतमित्येतज्ज्ञानं शुक्तौ कुतोऽन्वभूत् ।। ४५० ।। </div>
							<div class="verse">विशिष्टाकृतिदेशेहाकालधर्मं प्रतीयते ।।<br />शुक्तिकाज्ञानतो नर्ते वस्त्वीदृक्साध्यतेऽन्यतः ।। ४५१ ।। </div>
							<div class="verse">असाधारणधर्मोत्थो न साधारणकारणः ।।<br />रजतं शुक्तिकेत्यादिव्यपदेशोऽप्रसिद्धितः ।। ४५२ ।। </div>
							<div class="verse">न चेह राजता धर्माः कुतो ज्ञानं तदाकृति ।।<br />न ह्याकारमनालिङ्ग्य ज्ञानमाकारवत्क्वचित् ।। ४५३ ।। </div>
							<div class="verse">शुक्तिकानुविधायित्वान्नेदं स्मर्तव्यसंश्रयम् ।।<br />अनालिङ्गितबाह्यार्था बुद्धावेव स्मृतिर्यतः ।। ४५४ ।। </div>
							<div class="verse">धर्मादिहेतुकं येऽपि परिणामं प्रचक्षते ।।<br />सम्यग्ज्ञानेऽपि तुल्यत्वादनाश्वासस्तथा सति ।। ४५५ ।। </div>
							<div class="verse">भूतकालोपलब्धोऽर्थः स्मृतेश्चेद्गोचरो मतः ।।<br />नासौ भूतात्मनाऽज्ञायि भूतज्ञानमनाश्रयम् ।। ४५६ ।।</div>
							<div class="verse">स्वोत्पत्तिव्यतिरेकेण ज्ञानकालोऽपि नेष्यते ।।<br />अगत्वरं सद्विज्ञानं भूतार्थं ढौकते कथम् ।। ४५७ ।। </div>
							<div class="verse">अविलुप्तार्थविज्ञानो यद्यात्माऽभ्युपगम्यते ।।<br />सर्वेषां सर्वबिज्ञानात्सर्वज्ञत्वं भवेद्ध्रुवम् ।। ४५८ ।। </div>
							<div class="verse">आश्रिताश्रयसंबन्धः कार्यकारणयोः स्मृतः ।।<br />वर्तमानात्मगं ज्ञानमतीतार्थं स्पृशेत्कथम् ।। ४५९ ।। </div>
							<div class="verse">सम्यग्ज्ञानेऽपि चास्त्येतत्र्रयं यद्भवतेरितम् ।।<br />प्रत्यभिज्ञाय तदिदमज्ञातं वस्त्ववैति हि ।। ४६० ।। </div>
							<div class="verse">तथा सति मृषाज्ञानं सर्वत्रैव प्रसज्यते ।।<br />मुक्त्वैकं प्रत्यगात्मानं, न तत्रास्ति त्रयं यतः ।। ४६१ ।। </div>
							<div class="verse">यस्मिन्सत्येव यत्कार्यं न भवेदेव चासति ।। <br />तत्स्वकार्ये स्वतन्त्रत्घादुच्यते कारणं बुधैः ।। ४६२ ।। </div>
							<div class="verse">स्वत आकारवत्किंचित्परतश्चापि दृश्यते ।।<br />शुक्तिमृत्स्फटिकाद्येवं ज्ञातं किं नाभ्युपेयते ।। ४६३ ।। </div>
							<div class="verse">नापि व्यभिचरेज्ज्ञानं यदि स्मर्तव्यपृष्ठगम् ।।<br />साक्षाद्वस्त्वेकनिष्ठत्वाद्यथेयं शुक्तिकामतिः ।। ४६४ ।। </div>
							<div class="verse">न च प्रत्यक्षविज्ञानात्स्मृतेर्भेदं लभेमहि ।।<br />प्रध्वंसात्तस्य चार्थस्य नातोऽर्थस्पर्शिनी स्मृतिः ।। ४६५ ।। </div>
							<div class="verse">किं त्वेतदिति जिज्ञासोर्निषिद्धेऽप्यन्यथाग्रहे ।।<br />तावतो व्यवधानत्वाद्गुभुत्सा च न युज्यते ।। ४६६ ।। </div>
							<div class="verse">शुक्तिकेयमिति ह्युक्ते यथार्थं प्रतिपद्यते ।।<br />रजताद्यन्यथाज्ञानप्रतिषेधादृतेऽपि हि ।। ४६७ ।। </div>
							<div class="verse">नीलोत्पलदलाभं खं सामान्येतरवर्जितम् ।।<br />न पश्येयुस्रयासत्त्वान्न हि तच्चाक्षुषं यतः ।। ४६८ ।। </div>
							<div class="verse">दिग्विभागादिवद्व्योम प्राग्यानं च रवौ तथा ।।<br />स्वप्ने नानाप्रपञ्चाढ्यं मिथ्याज्ञानमृते त्रयात् ।। ४६९ ।। </div>
							<div class="verse">यत एवमतो ग्राह्यं शुक्तिकाज्ञानमेव तु ।।<br />रजताद्यन्यथाज्ञानकारणं युक्तिगौरवात् ।। ४७० ।। </div>
							<div class="verse">कर्मज्ञानादिहेतुत्वान्नियमस्य यथा तव ।।<br />सामान्याद्यविशेषेऽपि नियमोऽप्येवमिष्यताम् ।। ४७१ ।। </div>
							<div class="verse">भूरिसामान्यविज्ञानाच्छौक्ल्यमेध करोति किम् ।।<br />सदप्यन्यदुदास्ते किं स्वाश्रयग्रहणं प्रति ।। ४७२ ।। </div>
							<div class="verse">अनेकार्थाभिसंबन्धाच्छौक्ल्यस्य रजते च कः ।।<br />पक्षपातो विना हेतुं बलाकाज्ञानकृन्न किम् ।। ४७३ ।। </div>
							<div class="verse">स्वाकारमात्रनिष्पत्तेर्नालं कार्यान्तराय हि ।।<br />सामान्यं वा विशेषो वा नातः स्याद्राजती स्मृतिः ।। ४७४ ।। </div>
							<div class="verse">न ह्यसंनिहितं बोद्धुर्वस्तु बुद्धौ करोति हि ।।<br />ज्ञानमाकारवल्लोके सर्वाकारपसक्तितः ।। ४७५ ।। </div>
							<div class="verse">पदार्थान्तरसद्भावमपेक्ष्यान्यस्य वस्तुनः ।। <br />यस्य सिद्धिर्मृषा तत्स्याद्रज्जुसर्पद्विचन्द्रवत् ।। ४७६ ।। </div>
							<div class="verse">प्रमात्रादीह यत्किंचित्प्रत्यगज्ञानहेतुजम् ।।<br />अन्योन्यापेक्षसिद्धित्वान्मिथ्या तदपि पूर्ववत् ।। ४७७ ।। </div>
							<div class="verse">आत्मन्यध्यासरूपोऽयं संसारः प्रतिपादितः ।।<br />अध्यासश्च विना हेतुं न लोक उपपद्यते ।। ४७८ ।। </div>
							<div class="verse">तस्माद्धेतूपदेशाय यः कारणमितीर्यते ।।<br />यस्मिन्नविद्ययेत्येवं ननु कारणमीरितम् ।। ४७९ ।। </div>
							<div class="verse">प्रधानवादमाशङ्क्य यस्माद्भूयोऽपि भण्यते ।। <br />अज्ञात आत्मा जगतः कारणं न गुणत्रयम् ।। ४८० ।। </div>
							<div class="verse">श्रुतितो युक्तितश्चापि स्वयमेव प्रवक्ष्यति ।। <br />उदर्क इममेवार्थं नातोऽन्यत्कारणं ततः ।।। ४८१ ।। </div>
							<div class="verse">यदात्मके नामरूपे इत्यज्ञानात्मता तयोः ।। <br />भण्यतेऽतोऽप्रमाणत्वं शुक्तिकारजतादिवत् ।। ४८२ ।। </div>
							<div class="verse">न कारणातिवर्त्यस्ति कार्यं जगति कुत्र चित् ।।<br />स्वकारणाविशिष्टत्वे सलिलादितिहेतुगीः ।। ४८३ ।। </div>
							<div class="verse">वस्तुवृत्तं न पर्याप्तं तदज्ञानापनुत्तये ।।<br />अनुपात्तप्रमाणं सदित्यर्थप्रतिपत्तये ।। ४८४ ।। </div>
							<div class="verse">स्वतो बुद्धमिदं यस्मादतः शुद्धमसद्दूयम् ।।<br />द्वितीयसंगतिर्यस्माल्लोकेऽशुद्धेः प्रयोजिका ।। ४८५ ।। </div>
							<div class="verse">यथोक्ततत्त्वे नाविद्यामृते स्याहूयसंगतिः ।।<br />अतोऽशुद्घिनिषेधोक्तिस्तदविद्यानिषेधतः ।। ४८६ ।। </div>
							<div class="verse">ईश्वराव्याकृतप्राणविराङ्भूतेन्द्रियादिकम् ।। <br />नाविद्योपाश्रयं मुक्त्वा संभाव्यं प्रत्यगात्मनि ।। ४८७ ।। </div>
							<div class="verse">प्रत्यग्याथात्म्यदृष्ट्या तन्निपुणोऽपि न वीक्षते ।।<br />न च प्रत्यग्धियं मुक्त्वा पराग्बुद्धिर्मितिर्भवेत् ।। ४८८ ।। </div>
							<div class="verse">पराञ्चि खानीत्येतच्च साटोपमभिधीयते ।।<br />प्रत्यड्भानैकमेयत्वं वेदान्तेष्वात्मवस्तुनः ।। ४८९ ।। </div>
							<div class="verse">इतो विरुद्धमानत्वं स्वतोपास्तद्वयात्मनः ।।<br />शक्यं वैश्वानरवरात्प्रवक्तुं, न तु मानतः ।। ४९० ।। </div>
							<div class="verse">नित्यशुद्धश्च बुद्धश्च यस्मादात्मा परः स्वतः ।।<br />मुक्तश्चातोऽवसेयोऽसौ सद्वेदान्तोक्तिमानिना ।। ४९१ ।। </div>
							<div class="verse">एवंभूतोऽप्यसंबुद्धस्वात्मतत्त्वो महेश्चरः ।। <br />आपेदे कारणात्मत्वं नामरूपादिसर्जने ।। ४९२ ।। </div>
							<div class="verse">स एष इत्यनेनापि सुविरुद्धात्मतां ब्रुवन् ।।<br />विरुद्धबस्तुसंसृष्टि ब्रूतेऽज्ञानैककारणम् ।। ४९३ ।। </div>
							<div class="verse">व्याकुर्वन्निति वाक्येन स्वतो ज्ञोऽपि तमोन्वयात् ।।<br />ब्रह्मादिस्तम्बपर्यन्तं कार्यं प्राविशदुच्यते ।। ४९४ ।। </div>
							<div class="verse">स्वानुभूत्यनुरोधेन योऽज्ञातार्थः पुरोदितः ।।<br />प्रकृतार्थावलेहित्वात्सर्वनाम्ना स उच्यते ।। ४९५ ।। </div>
							<div class="verse">परामृश्य स इत्येवमव्याकृतसतत्त्वकम् ।।<br />तथारूपः स्वकार्यस्थः प्रात्यक्ष्यादेष उच्यते ।। ४९६ ।। </div>
							<div class="verse">विरुद्धरूपयोरेवं निर्द्वयद्वयरूषतः ।।<br />स एष इति निर्देशः कथं स्यात्कृष्णसर्पवत् ।। ४९७ ।। </div>
							<div class="verse">कारणान्नान्यतः कार्यं तथा कार्याच्च कारणम् ।।<br />इत्युक्तन्यायहेतुत्वान्न विरोधोऽत्र कश्चन ।। ४९८ ।। </div>
							<div class="verse">अज्ञातवस्तुतत्त्वस्य दुष्करं नास्ति किंचन  ।।<br />नीलीकृतं नभः पश्येच्चक्षुषा नीलवस्त्रवत् ।। ४९९ ।। </div>
							<div class="verse">योग्यायोग्यव्यपेक्षेयं मानव्यवहृतौ भवेत् ।।<br />कल्पनामात्रनिष्पत्तेर्नापेक्षाऽज्ञानभूमिषु ।। ५०० ।। </div>
							<div class="verse">इत्युक्तप्रतिपत्त्यर्थं हेतुरेषोऽभिधीयते ।।<br />प्रविष्ट इत्यनेनात्र स्वाभासैकतमोन्वयात् ।। ५०१ ।। </div>
							<div class="verse">ब्रह्मादावित्यनेनापि जनिमत्सर्वमुच्यते ।।<br />कृत्स्नसंसारधर्मार्थे देहेष्विति च भण्यते ।। ५०२ ।। </div>
							<div class="verse">ब्रह्मादिस्तम्बपर्यन्तं देहेष्विति तथोच्यते ।। <br />क्रियाफलाभिसंबन्धो देहेष्वेवेति नाऽऽत्मनि ।। ५०३ ।। </div>
							<div class="verse">प्रत्यङ्भोहमरुद्बुद्धिचक्षुर्देहादिरूपिणाम् ।। <br />प्रविष्टवचसैकात्म्यं गुणप्राधान्यमुच्यते ।। ५०४ ।। </div>
							<div class="verse">न ढौकते पराचीनं प्रत्यक्त्वासङ्गतः परः ।।<br />नेहाज्ञानमनादाय ह्यात्माऽनात्मानमीक्षते ।। ५०५ ।। </div>
							<div class="verse">स्थाण्वज्ञानमनादाय न चोरादीक्षणं यथा ।।<br />आत्माज्ञानमनादाय तद्वन्नानात्मवीक्षणम् ।। ५०६ ।। </div>
							<div class="verse">येनान्वितोऽयं संसारी सुषुप्ते कर्मणः क्षयात् ।। <br />तत्स्वाभाव्यावशेषः स्यात्तत्कार्यत्वाद्धटादिवत् ।। ५०७ ।। </div>
							<div class="verse">स्वात्माभासप्रवेशो यः प्रत्यड्भोहनिबन्धनः ।।<br />तज्जेष्वपि स एव स्यान्मरुद्बुद्ध्यादिरूपिषु ।। ५०८ ।। </div>
							<div class="verse">पयोम्भोवत्सूत्ररूपं क्रियाविज्ञानशक्तिमत् ।।<br />कर्तृस्थभावकं स्थास्रु चलं कर्मस्थभावकम् ।। ५०९ ।।</div>
							<div class="verse">बुद्ध्यात्मनोऽभिनिर्वत्तिर्व्यवसायात्मनस्ततः ।।<br />हिरण्यगर्भं यं प्राहुरुपादानं जगद्धियाम् ।। ५१० ।। </div>
							<div class="verse">वैराजं स्थानमासाद्य क्ष्मादिदेशविभागवान् ।। <br />देवताकरणो देव एष एवोच्यते विराट् ।। ५११ ।। </div>
							<div class="verse">तथा च मन्त्रवर्णोऽत्र ह्यग्निर्मूर्धेति दृश्यते ।।<br />तदुपादानमात्राः स्युर्देवताः स्वाभिमानजाः ।। ५१२ ।। </div>
							<div class="verse">आधिभौतिकभूतानां तथैवाध्यात्मरूपिणाम् ।।<br />पूर्वोक्तानां परिच्छेदो ह्यविद्याकामकर्मभिः ।। ५१३ ।। </div>
							<div class="verse">सूत्रादिस्थाणुपर्यन्तं जगत्सृष्ट्वाऽऽत्ममायया ।।<br />स्वाभासैकसहायात्मा तदेव प्राविशद्धरिः ।। ५१४ ।। </div>
							<div class="verse">ननु व्याक्रियतेत्युक्तं स्वयमेव जगत्पुरा ।।<br />कर्मकर्त्रुक्तितोऽकस्मात्कथं कर्ताऽभिधीयते ।। ५१५ ।। </div>
							<div class="verse">परात्मनः प्रवेशोऽपि न्यायं संगच्छते न च ।। <br />नेहासौ प्रकृतो यस्मादतो नासौ प्रवेशभाक् ।। ५१६ ।। </div>
							<div class="verse">नैष दोषः परस्यापि ह्यव्यक्तजगदात्मना ।। <br />विवक्षितत्वादाक्षिप्तनियन्त्राद्यभिधीयते ।। ५१७ ।। </div>
							<div class="verse">इदंशब्दाभिधानेन ह्येकाधिकरणश्रवात् ।।<br />अव्याकृतपदस्यातो यथोक्तोऽर्थोऽत्र युज्यते ।। ५१८ ।। </div>
							<div class="verse">इदं जगान्नियन्त्रादिविभिन्नानेकरूपवत् ।। <br />यथाऽधुना निश्चिनुमः प्रागप्येतदभूत्तथा ।। ५१९ ।। </div>
							<div class="verse">नामरूपाद्यभिव्यक्तेः प्राग्व्यक्तापह्नवेऽप्यभूत् ।।<br />अव्यक्ताध्यक्ष एकाकी व्यक्तं यत्साक्षिकं जगत् ।। ५२० ।। </div>
							<div class="verse">जगज्जनिस्थितिध्वंसनृत्तसाक्ष्यतिरेकतः ।।<br />शिष्टस्येह प्रवेश्यत्वात्पर एवाऽऽविशेदतः ।। ५२१ ।। </div>
							<div class="verse">विवक्षातश्च शब्दानां प्रयोगो जगतीक्ष्यते ।। <br />यथा ग्रामादिशब्दानां तथेहाप्यवसीयताम् ।। ५२२ ।। </div>
							<div class="verse">निवासश्च निवासी च तथा चोभयमुच्यते ।।<br />ग्रामशब्देन लोकेऽस्मिंस्तथेहापि जगद्गिरा ।। ५२३ ।। </div>
							<div class="verse">कचिदात्मैव निर्देश्योऽनात्मैव कचिदुच्यते ।। <br />तथोभयविवक्षाऽपि व्याकृताव्याकृतोक्तितः ।। ५२४ ।। </div>
							<div class="verse">यत्र नाशादिमद्वस्तु प्राधान्येन विवक्ष्यते ।।<br />तत्रानात्मैव वाच्योऽर्थः प्रत्यगात्मोपसर्जनः ।। ५२५ ।। </div>
							<div class="verse">अस्थूलोऽजोऽजरः शुद्धो यत्र चाप्यभिधीयते ।।<br />प्रत्यगात्मविवक्षैव तत्र ज्ञेयाभिधानतः ।। ५२६ ।। </div>
							<div class="verse">अव्यक्तं व्याकृतं विश्वं यत्र चाप्यभिधीयते ।। <br />आत्मानात्मद्वयार्थैव विवक्षा तत्र गम्यते ।। ५२७ ।। </div>
							<div class="verse">यन्मदन्यदिति चोक्तेः परस्य प्रकृतत्वतः ।। <br />सशब्देन परामर्शः परस्येह भवेदतः ।। ५२८ ।। </div>
							<div class="verse">अव्यावृत्ताननुगतयाथात्म्यादात्मवस्तुनः ।।<br />ननु प्रवेशस्तस्येह कथं श्रुत्योपदिश्यते ।। ५२९ ।। </div>
							<div class="verse">अप्रविष्टं यतो वेश्म परिच्छिन्नेन शक्यते ।।<br />प्रवेष्टुं पुरुषेणैवं न खेनैतद्विधर्मतः ।। ५३० ।। </div>
							<div class="verse">सर्वगाणामपि यथा भूतानां परिणामतः ।।<br />सर्पादीनां प्रवेशः स्यादुपलादौ मतं यदि ।। ५३१ ।। </div>
							<div class="verse">युतसिद्धनिवृत्त्यर्थं सहजोक्त्याऽभिधीयते ।।<br />अश्मनः परिणामत्वात्सर्पादेः परिपाकतः ।। ५३२ ।। </div>
							<div class="verse">दृश्यतेऽन्तस्थतोयानां बहिष्ठः परिपाकतः ।।<br />परिणामः पदार्थनां क्रिमिसर्पादिलक्षणः ।। ५३३ ।। </div>
							<div class="verse">नैवं यस्मादनापन्नधर्मान्तर इहोच्यते ।।<br />कार्ये प्रविष्टः स्रष्टैव पुमान्वेश्मेव तत्कृतम् ।। ४३४ ।। </div>
							<div class="verse">यथा भुक्त्वैति नगरं भुज्येतिक्रिययोर्नरः ।।<br />अविशिष्टो भवेत्कर्ता भिन्नकालस्थयोस्तथा ।। ५३५ ।। </div>
							<div class="verse">सृष्ट्वेदं सकलं विश्वं पश्चात्तत्प्राविशद्विभुः ।।<br />अनुपात्तान्यधर्मः सन्न तु पाषाणसपवत् ।। ५३६ ।। </div>
							<div class="verse">न चानवच्छिन्नतनोर्निर्विभागात्मवस्तुनः ।।<br />पूर्वस्थानवियोगेन स्थानान्तरसमागमः ।। ५३७ ।। </div>
							<div class="verse">मतं प्रवेशश्रवणादस्तु सावयवः परः ।।<br />इति चेन्नैतदेवं स्यादागमोक्तिविरोधतः ।। ५३८ ।। </div>
							<div class="verse">दिव्यो ह्यमूर्तः पुरुषो नेति नेतीति चासकृत् ।। <br />गीर्मनोगम्यधर्माणां सर्वेषामात्मनिहुतेः ।। ५३९ ।। </div>
							<div class="verse">सविविम्बादिवत्तर्हि प्रवेशोऽस्तु परात्मनः ।। <br />नैतन्न्याय्यमसद्भावात्तत्संयोगवियोगयोः ।। ५४० ।। </div>
							<div class="verse">संयोगश्च वियोगश्च यस्य येनेह वीक्ष्यते ।।<br />प्रतिबिम्बप्रवेशोऽयं तत्र न त्विह युज्यते ।। ५४१ ।। </div>
							<div class="verse">गुणप्रवेशवदृ्रव्य इति चेन्नानपाश्रयात् ।।<br />द्रव्यैकपरतन्त्राणां गुणानामेव युक्तिमान् ।। ५४२ ।। </div>
							<div class="verse">तादृक्प्रवेशो नेशस्य स्वातन्न्यादुपपद्यते ।।<br />एष सर्वेश्वर इति स्वातत्र्यं श्रूयतेऽसकृत् ।। ५४३ ।। </div>
							<div class="verse">बीजवत्स्यात्प्रवेशश्चेन्नैवमप्युपपद्यते ।।<br />जन्मादिविक्रियाधर्मप्रसक्तेरात्मवस्तुनः ।। ५४४ ।। </div>
							<div class="verse">स्थूलादिविक्रियाषट्कप्रतिषेधश्रुतेर्न च ।।<br />प्रवेशो ब्रह्मणोऽयुक्तः फले बीजादिवत्सदा ।। ५४५ ।। </div>
							<div class="verse">ननु पाषाणसर्पेण पुनरुक्तमिदं कथम् ।।<br />फले बीजवदित्युक्तं नैष दोषो भवेत्कुतः ।। ५४६ ।। </div>
							<div class="verse">भागभाग्यभिसंबन्धः ख्यातो बीजफलात्मनोः ।।<br />आधाराधेयसंबन्धस्तत्राश्मोरगयोः स्फुटः ।। ५४७ ।। </div>
							<div class="verse">परस्मादन्य एवेह संसारी प्राविशज्जगत् ।। <br />परिच्छिन्नस्य लोकेऽपि प्रवेश उपपद्यते ।। ५४८ ।। </div>
							<div class="verse">स्रष्ट्टप्रवेष्ट्रोरेकत्वान्नैवमप्युपपद्यते ।।<br />सृष्ट्वा जगत्सृष्टिमनु तदेव प्राविशच्छ्रुतेः ।। ५४९ ।। </div>
							<div class="verse">पर एव प्रविष्टश्चेत्प्रविष्टानामनेकतः ।।<br />तदनन्यत्वतः प्रापन्महेशस्याप्यनेकता ।। ५५० ।। </div>
							<div class="verse">नैष दोषो यतो नेह भेदेनेशस्य संगतिः ।।<br />आत्मत्वरूपतस्तस्य ह्यात्मा चाभेदसंगतेः ।। ५५१ ।। </div>
							<div class="verse">अनन्यत्वं प्रविष्टैः स्यान्नानात्वमिति दुर्भणम् ।।<br />बहूनामेकयोगित्वादेकत्वं किं न चोद्यते ।। ५५२ ।। </div>
							<div class="verse">न च नानात्वकृल्लोके संयोगोऽभेदकारणात् ।।<br />तथाऽऽगमविरोधश्च बहुत्वं चेत्परात्मनः ।। ५५३ ।। </div>
							<div class="verse">एको देवो बहुधेतिमन्त्रब्राह्मणयुक्तितः ।।<br />वियद्वदेकलस्तस्मादीश्वरोऽभ्युपगम्यताम् ।। ५५४ ।। </div>
							<div class="verse">आस्तां तावत्प्रवेशोऽयं न्याय्योऽन्याय्यो यथा तथा ।।<br />दोषान्तरमिह प्राप्तं तत्तावत्प्रविचार्यते ।। ५५५ ।। </div>
							<div class="verse">संसारित्वात्प्रविष्टानां परस्य तदभेदतः ।।<br />संसारित्वं प्रसक्तं चेन्न क्षुदाद्यत्ययश्रुतेः ।। ५५६ ।। </div>
							<div class="verse">सुखिदुःखित्वमोहादिदर्शनान्नेति चेन्मतम् ।।<br />नैवं वेदान्तवाक्येषु न लिप्यत इति श्रुतेः ।। ५५७ ।। </div>
							<div class="verse">ननु प्रत्यक्षमानेन साक्षाद्दुःखादिदर्शने ।।<br />प्रत्यक्षबाधसिद्ध्यर्थं न न्याय्योक्तिपरंपरा ।। ५५८ ।। </div>
							<div class="verse">नोपाध्याश्रयजनितविशेषविषयत्वतः ।।<br />प्रत्यक्षाभासतासिद्धेस्तेन नोक्तिविरोधिता ।। ५५९ ।। </div>
							<div class="verse">दुःखी यदि भवेदात्मा कः साक्षी दुःखिनो भवेत् ।।<br />दुःखिनः साक्षिताऽयुक्ता साक्षिणो दुःखिता तथा ।। ५६० ।। </div>
							<div class="verse">मर्ते स्याद्विक्रियां दुःखी साक्षिता का विकारिणः ।।<br />धीविक्रियासहस्राणां साक्ष्यतोऽहमविक्रियः ।। ५६१ ।।</div>
							<div class="verse">सुखदुःखादिसंबद्धां यथा दण्डेन दण्डिनम् ।। <br />राधको वीक्षते बुद्धिं साक्षी तद्वदसंहतः ।। ५६२ ।। </div>
							<div class="verse">शरीरेन्द्रियसंघात आत्मत्वेन गतां धियम् ।। <br />नित्यात्मज्योतिषा दीप्तां विशिंषन्ति सुखादयः ।। ५६३ ।। </div>
							<div class="verse">पराञ्चयेव तु सर्वाणि प्रत्यक्षादीनि नाऽऽत्मनि ।। <br />प्रतीच्येव प्रवृत्तं तत्सदसीति वचोऽञ्चसा ।। ५६४ ।। </div>
							<div class="verse">विज्ञातारमरे केन न दृष्टोरिति च स्फुटम् ।। <br />अन्यदेवेति वाक्याच्च प्रत्यक्षं नाऽऽत्मगोचरम् ।। ५६५ ।। </div>
							<div class="verse">किंतु बुद्ध्याद्युपाधौ तदात्मच्छायैककर्मकम् ।। <br />तथा दुःख्यहमित्यादौ प्रत्यक्षमुपचारतः ।। ५६६ ।। </div>
							<div class="verse">सामानाधिकरण्यस्य तथैवेहोपचारतः ।।<br />अयं दुःख्यहमस्मीति विषयेण तदीक्षणात् ।। ५६७ ।। </div>
							<div class="verse">नासिकाग्ने महद्दुःखं पादाङ्गष्ठाग्र एव च ।।<br />देहावयवदुःखादेः प्रात्यक्ष्यान्नाऽऽत्मदुःखिता ।। ५६८ ।। </div>
							<div class="verse">प्रतीचि चेद्भवेद्दुःखं व्यापि चैतन्यवद्भवेत् ।।<br />द्रष्ट्टस्थत्वान्न कर्मस्थं द्र्ष्ट्रा दृश्येत बोधवत् ।। ५६९ ।। </div>
							<div class="verse">स्वात्मनस्त्वेव कामाय ह्यात्मार्थत्वश्रुतेर्भवेत् ।।<br />आत्मैकविषयं सौख्यमिति चेन्मन्यसे न हि ।। ५७० ।। </div>
							<div class="verse">यत्र वा अन्यदित्युक्तेरविद्याविषयं तु तत् ।। <br />दुःखित्वं नाऽऽत्मनि ज्ञेयं यत्र त्वस्येति  निह्नुतेः ।। ५७१ ।। </div>
							<div class="verse">मम तावदिदं बुद्धौ भवद्भ्यो यन्न रोचते ।।<br />प्रत्यक्प्रवणया दृष्ट्या संसारो नाऽऽत्मनीक्ष्यते ।। ५७२ ।। </div>
							<div class="verse">मतं तार्किकसमयविरोधश्चेत्प्रसज्यते ।।<br />इच्छाद्वेषादिमानात्मा यतस्तैरभ्युपेयते ।। ५७३ ।। </div>
							<div class="verse">नैवं निःशेषतर्कैश्चेदविरोधोऽभ्युपेयते ।।<br />सिद्धान्तो दुःस्थितोऽत्यर्थं तदा वः प्राप्नुयाद्ध्रुवम् ।। ५७४ ।। </div>
							<div class="verse">न च तार्किकयुक्त्याऽपि प्रतीचीहासुखात्मता ।।<br />यतोऽवगम्यते तस्मान्निर्भीतिः सुखमास्यताम् ।। ५७५ ।। </div>
							<div class="verse">पराक्प्रत्ययगम्येन दुःखेन स्याद्विषेषणम् ।। <br />न प्रत्यङ्भात्ररूपस्य विरोधादुष्णशीतवत् ।। ५७६ ।। </div>
							<div class="verse">प्रत्यक्षाविषयत्वं च प्रतीचः प्रागवादिषम् ।। <br />तच्छायापाश्रयाद्यस्मात्प्रत्यक्षस्यापि मानता ।। ५७७ ।। </div>
							<div class="verse">यो यतो लिप्सते नासावकिंचित्को ह्यनर्थिने ।।<br />भिक्षां दातुमलं तद्वज्ज्ञेयं स्वार्थपरार्थयोः ।। ५७८ ।। </div>
							<div class="verse">प्रत्यक्षमन्तरेणापि भवेद्दुःखविशेषणः ।। <br />वियच्छब्दगुणं यद्वत्प्रत्यक्चेन्नैवमिष्यते ।। ५७९ ।। </div>
							<div class="verse">एकमानानधिगतेर्नु सुखग्राहिणाऽऽत्मनः ।।<br />नित्यानुमितरूपस्य गृहीतिः स्यान्मनागपि ।। ५८० ।। </div>
							<div class="verse">एकत्वादात्मनश्चैवं विषयीकरणे सति ।।<br />असंभवात्तदन्यस्य द्रष्ट्रभाषः प्रसज्यते ।। ५८१ ।। </div>
							<div class="verse">विषयित्वमथैकस्य विषयत्वं च दीपवत् ।।<br />मतं चेन्नैतदेवं स्याद्युगपद्भूत्यसंभवात् ।। ५८२ ।। </div>
							<div class="verse">न व्यनक्ति प्रदीपोऽपि स्वतो भास्वररूपतः ।।<br />विषयत्वाच्च पुंबुद्धेर्न दीपस्योभयात्मता ।। ५८३ ।। </div>
							<div class="verse">प्रतीचश्च निरंशत्वान्न दीपेन सधर्मता ।। <br />म्राह्यग्राहकतैतेन विज्ञानस्याप्यपोदिता ।। ५८४ ।। </div>
							<div class="verse">तथा गुणगुणित्वेन हक्षलिङ्गाधिगम्ययोः ।।<br />दुःखात्मनोर्मिथोयोगे नानुमानप्रमाणता ।। ५८५ ।। </div>
							<div class="verse">नित्यमक्षजगम्यत्वाहुःखस्योत्पलनीलवत् ।। <br />रूपाद्यक्षजगम्यैश्च सामानाधिकरण्यतः ।। ५८६ ।। </div>
							<div class="verse">दुःखस्याऽऽत्मनि संयोगजत्वाभ्युपगमेऽपि च ।। <br />सभागविक्रियानित्यत्वादिदोषः प्रसज्यते ।। ५८७ ।। </div>
							<div class="verse">नाविकृत्य हि संयोगि गुणो द्रव्यं कदाचन ।। <br />उपयन्नपयन्वेह लोके दृष्टः प्रमाणतः ।। ५८८ ।। </div>
							<div class="verse">न चानवयवं वस्तु क्वचिदप्युपलभ्यते ।।<br />विक्रियामाप्नुवन्नापि नित्यं ध्वंसिगुणाश्रयम् ।। ५८९ ।। </div>
							<div class="verse">आकाशस्य च नित्यत्वं नेष्टमागमवादिभिः ।।<br />तत्कार्यश्रवणान्नापि दृष्टान्तोऽस्ति ततोऽपरः ।। ५९० ।। </div>
							<div class="verse">विक्रियावदपि द्रव्यं तत्प्रत्ययसमन्वयात् ।।<br />नित्यमेवेति चेन्नैवमन्यथात्वातिरेकतः ।। ५९१ ।। </div>
							<div class="verse">अनित्यत्वं कचिन्नास्ति यथाऽन्येषां प्रवादिनाम् ।।<br />सन्नेवाभावरूपोऽपि त्विष्टः शून्यत्ववादिनाम् ।। ५९२ ।। </div>
							<div class="verse">संवित्प्रमाणसत्त्वेन विना वस्तु न लौकिकम् ।। <br />प्रमाणवादिभिर्दृष्टमनन्यायत्तसिद्धिकम् ।। ५९३ ।। </div>
							<div class="verse">भागान्यथात्वाद्द्रव्यस्य नानित्यत्वं क्वचिन्मितम् ।।<br />निर्भागत्वात्प्रतीचस्तत्कया युक्त्योपपद्यते ।। ५९४ ।। </div>
							<div class="verse">अथ सावयवत्वेऽपि नित्यं स्यात्कुलिशादिवत् ।। <br />संयोगपूर्वतो नैवं तद्विभागावसानतः ।। ५९५ ।। </div>
							<div class="verse">वजादेरषिभागश्चेत्तस्यासंयोगपूर्वतः ।।<br />नानुमेयत्वतोऽस्त्येव तस्यावयवसंयुविः ।। ५९६ ।। </div>
							<div class="verse">न हि साषयवं किंचिदृतेऽवयवसंयुतिम् ।।<br />घटादिवद्यतो दृष्टमतोऽदुःखित्वमात्मनः ।। ५९७ ।। </div>
							<div class="verse">निर्दुःखित्वे परस्येष्टे तदन्यस्पाप्यभावतः ।।<br />कस्य दुःखनिवृत्त्यर्थं प्रारब्धोपनिषत्त्वया ।। ५९८ ।। </div>
							<div class="verse">प्रत्यगज्ञानहेतूत्थदुःखित्वमतिविभ्रम - <br />ध्वंसमात्रस्य सिद्ध्यर्थमारब्धोपनिषन्मया ।। ५९९ ।। </div>
							<div class="verse">नवसंख्येयमात्रेक्षी दशमो विभ्रमाद्यथा ।।<br />न वेत्ति दशमोऽस्मीति स्वीक्षमाणोऽपि तान्नव ।। ६०० ।।</div>
							<div class="verse">निःशेषाननात्मदृक्तद्वदनिर्ज्ञातात्मतत्त्वकः ।।<br />न वेत्यैकात्म्यमस्मीति वीक्षमाणोऽप्यनात्मनः ।। ६०१ ।। </div>
							<div class="verse">दशमोऽसीतिवाक्योत्थसम्यग्ज्ञानानलार्चिषा ।।<br />प्लुष्ट्वाऽऽत्मदशमाज्ञानं दशमोऽस्मीति वीक्षते ।। ६०२ ।। </div>
							<div class="verse">यथा तत्त्वमसीत्यादिवाक्योत्थज्ञानवह्निना ।। <br />प्लुष्ट्वेहाऽऽत्मतमस्तज्जं तथैकात्म्यं प्रपद्यते ।। ६०३ ।। </div>
							<div class="verse">प्रत्यगज्ञानहेतूत्थशास्राचार्यादिसाधनः ।।<br />तद्विरुद्धमथैकात्म्यं प्रत्यपद्यत मायया ।। ६०४ ।। </div>
							<div class="verse">शास्राचार्यादयो यद्वन्मोहोत्थत्वान्न वस्तुतः ।।<br />प्रवेशोऽप्यस्य तादृक्स्यादैकात्म्यप्रतिपत्तये ।। ६०५ ।। </div>
							<div class="verse">व्याकृताव्याकृतावस्थे जगतोऽस्य स्वभावतः ।। <br />अनूद्य, लोकतो दृष्टे, तद्याथात्म्यं प्रबोध्यते ।। ६०६ ।। </div>
							<div class="verse">यत एवमतोऽपास्तरागद्वेपादिधीमलः ।।<br />उदारधिषणः प्राह भाष्यकृन्न्यायवद्वचः ।। ६०७ ।। </div>
							<div class="verse">अप्रविष्टस्वभावस्य दिग्देशाद्यनभिप्लुतेः ।।<br />प्रवेशो व्याकृते क्लृप्तो जलपात्रार्कबिम्बवत् ।। ६०८ ।। </div>
							<div class="verse">विम्बात्मना प्रवेशस्य ननु दूषणमीरितम् ।। <br />विप्रकृष्ट्याद्यभावोक्त्या भूयः कस्मात्स आश्रितः ।। ६०९ ।। </div>
							<div class="verse">संभवाद्विप्रकृष्ट्यादेरदुष्टो दूषितः पुरा ।।<br />कथं तदिति चेदत्र युक्तिलेशोऽभिधीयते ।। ६१० ।। </div>
							<div class="verse">निर्धूताशेषनावात्वतद्धेतुरविभागवान् ।।<br />अनन्यसाक्षिकः प्रत्यङ्ङासीन्नामादिजन्मतः ।। ६११ ।। </div>
							<div class="verse">द्रष्ट्रादिरूपतस्तावद्व्यतिरेकोऽभवत्पुरा ।।<br />नामादिजन्मनि द्रष्टेत्यादिरूपान्वयोऽप्यभूत् ।। ६१२ ।। </div>
							<div class="verse">अप्पात्रोत्थापिताद्भानोर्दिवि भानुर्यथेक्ष्यते ।। <br />सुषुप्तस्थस्तथा धीस्थात्कर्तृभोक्तृत्वलक्षणात् ।। ६१३ ।। </div>
							<div class="verse">द्रष्ट्टश्रोत्रादिरूपश्च यश्च द्रष्ट्रादिसाक्ष्यषि ।।<br />दुद्धितत्कारणोपाधी क्षेत्रज्ञेश्वरसंज्ञकौ ।। ६१४ ।। </div>
							<div class="verse">स्वप्ननिद्रायुताघाद्यौ प्राज्ञस्त्वस्वप्ननिद्रया ।।<br />इत्यादिस्थानभेदोऽपि वेदान्तोक्तौ विनिश्चितः ।। ६१५ ।। </div>
							<div class="verse">जिघ्राणीममहं गन्धमिति यो वेत्त्यविक्रियः ।।<br />तद्भावाभावसाक्ष्यात्मा ह्येतश्च श्रुतिमस्तके ।। ६१६ ।। </div>
							<div class="verse">अर्थान्तरनिरासार्थं दूषणं चोदितं पुरा।। <br />तदभावाददुष्टत्वात्प्रवेशो मुखबिम्ववत् ।। ६१७ ।। </div>
							<div class="verse">दर्पणाभिहता दृष्टिः पर्यावृत्य स्वमाननम् ।।<br />व्याप्नुवन्त्यविभागेन भ्रान्तिं नो जनयेद्यथा ।। ६१८ ।। </div>
							<div class="verse">इहापि कारणोपाधिः केवलोऽप्यविवेकतः ।।<br />बुद्ध्यादिकार्यगैर्धर्मैः प्रतिविम्ववदीक्ष्यते ।। ६१९ ।। </div>
							<div class="verse">यथोक्तार्यप्रसिद्ध्यर्थं वचांसि सुबहून्यपि ।।<br />त्रय्यन्तेषूपपद्यन्ते तत्सृष्ट्वेत्यादिकानि च ।। ६२० ।। </div>
							<div class="verse">दिग्देशकाशून्यस्य प्रवेशो विलसर्पवत् ।।<br />न त्वाञ्चसः परस्यास्ति तेनाविद्याप्रकल्पितः ।। ६२१ ।। </div>
							<div class="verse">अग्निः सूर्यो मरुद्यद्वत्प्रविष्ट भुवनं तथा ।।<br />अप्रविष्टस्वभावोऽपि कार्यमात्माऽविशज्जगत् ।। ६२२ ।। </div>
							<div class="verse">प्रत्यग्याथात्म्यदृक्सिद्धिहेतुत्वाच्च भवेदिदम् ।। <br />जगज्जनिस्थितिध्वंसप्रवेशानां प्रयोजनम् ।। ६२३ ।। </div>
							<div class="verse">तदृष्टेः पुरुषार्थत्वश्रवणादसकृच्छ्रुतौ ।।<br />ब्रह्म वेदेत्येवमादौ क्लृप्ताः सृष्ट्यादयस्ततः ।। ६२४ ।। </div>
							<div class="verse">युक्त्या नैषोपपद्यन्ते जगत्सृष्ट्यादयो यतः ।।<br />प्रत्यगज्ञानमात्रोत्या जगत्सृष्ट्यादयस्ततः ।। ६२५ ।। </div>
							<div class="verse">नासतो जन्मना योगः सतः सत्त्वान्न च्चेष्यते ।। <br />कूटस्थे विक्रिया नास्ति तस्मादज्ञानतो जनिः ।। ६२६ ।। </div>
							<div class="verse">तथा रूपं रूपमिति मन्त्रवर्णोऽपि चाऽऽत्मनः ।।<br />याथात्म्यदर्शनायैव सृष्ट्यादि प्रत्यपीपदत् ।। ६२७ ।। </div>
							<div class="verse">व्याप्तिः प्रवेशशब्देन भण्यते कारणात्मनः ।।<br />बुद्ध्यादिकार्यविषया व्यापिव्याप्यत्वमेतयोः ।। ६२८ ।। </div>
							<div class="verse">असाधारणतो न स्यात्कालदिग्देशभिन्नयोः ।।<br />मिथोऽसंगतितो व्याप्तिर्हिमवद्विन्ध्ययोरिव ।। ६२९ ।। </div>
							<div class="verse">मिथोऽविभिन्नयोर्नासौ नापि सैकात्म्य इष्यते ।।<br />भिन्नसामान्ययोस्तद्वत्तदसाधारणात्मनः ।। ६३० ।। </div>
							<div class="verse">कार्यकारणयोरेवं भिन्नाभिन्नविकल्पतः ।।<br />वस्तुवृत्तेन संव्याप्तिर्न युक्त्येहोपपद्यते ।। ६३१ ।। </div>
							<div class="verse">यत्र कार्त्स्न्येन वृत्तिः स्याद्रज्जुसर्पादिवद्द्वयोः ।।<br />व्याप्तिर्मुख्याऽस्तु तत्रैव तथाऽऽत्मानात्मनोरपि ।। ६३२ ।। </div>
							<div class="verse">तमसैव यथा सर्पं स्रक्प्रविष्टा न तु स्वतः ।।<br />प्रत्यगज्ञानहेतूत्थमात्मैवं मायया जगत् ।। ६३३ ।। </div>
							<div class="verse">कया मर्यादया कार्यं मायावी माययाऽविशत् ।। <br />आनखाग्रेभ्य इत्युक्त्या मर्यादाऽतोऽस्य भण्यते ।। ६३४ ।। </div>
							<div class="verse">नखाग्रावधिका यस्मात्संवित्पुसोऽभिजायते ।। <br />अतः सामान्यवृत्त्यात्मा प्राविशद्देहमीश्वरः ।। ६३५ ।। </div>
							<div class="verse">दृष्टान्ताभ्यामिमां वृत्तिं व्याचष्टे प्रत्यगात्मनः ।। <br />कृत्स्नकारणतत्कार्यवृत्त्युपाधिसमाश्रयात् ।। ६३६ ।। </div>
							<div class="verse">मिथो विभक्ता एकत्र क्षुरधाने यथा क्षुराः।।<br />क्षुरधानाद्विभज्यन्ते तथाऽऽत्मा नाडिभेदतः ।। ६३७ ।। </div>
							<div class="verse">ओतप्रोतात्मना तस्थुरर्वाग्या भूमयोऽक्षरात् ।।<br />तत्तद्भूमिपरिच्छेदात्क्षेत्रज्ञः पर एव सन् ।। ६३८ ।। </div>
							<div class="verse">सूक्ष्मताव्यापिते ज्ञेये भूम्यादेर्यावदक्षरम् ।।<br />पूर्वपूर्वप्रहाणेन तन्निष्ठा वियदात्मना ।। ६३९ ।। </div>
							<div class="verse">विश्चंभरोऽग्निर्विज्ञेयो विश्वस्य भरणादिह ।।<br />डारू कृत्स्नमभिव्याप्य यथाऽग्निर्दारुणि स्थितः ।। ६४० ।। </div>
							<div class="verse">संव्याप्य तद्वदखिलं देहमात्मा व्यवस्थितः ।।<br />तस्थावसंव्याप्य यथा क्षुरधानं क्षुरस्तथा ।। ६४१ ।। </div>
							<div class="verse">श्रोत्रादिनाडीमध्यस्थ आत्माऽव्याप्य तनुं स्थितः ।।<br />वृत्ती द्वे प्राप्नुतेऽतद्वान्स्वप्नजाग्रदवस्थयोः ।। ६४२ ।। </div>
							<div class="verse">सामान्यमात्रवृत्तिं स सुषुप्ते प्रतिपद्यते ।।<br />प्रत्यग्याथात्म्यसंमोहान्न त्वसौ परमार्थतः ।। ६४३ ।। </div>
							<div class="verse">महासत्ता वियज्ज्ञेियं कृत्स्नार्वाग्भूमिसंप्लुतेः ।।<br />व्यक्तयोऽन्त्या विशेषाः स्युस्तदसाधारणत्वतः ।। ६४४ ।। </div>
							<div class="verse">सामान्यानि विशेषाश्च तन्मध्यपतितानि च ।।<br />सामान्यात्मविशेषत्वं तदुपाधिरगात्परः ।। ६४५ ।। </div>
							<div class="verse">श्रोत्रत्वगादिनाडिस्थं शब्दाद्यालोचनादिभिः ।।<br />चेष्टितं नामरूपाभ्यां देहेऽमुष्योपलभ्यते ।। ६४६ ।। </div>
							<div class="verse">असाधारणसामान्यरूपाभ्यामीक्ष्यमीक्षते ।।<br />सर्वमानैः प्रसिद्धत्वादतो व्युत्थाप्यते ततः ।। ६४७ ।। </div>
							<div class="verse">अयं मेयः प्रामातांऽहं मानमेतदितीक्षणे ।। <br />मिथ्याज्ञाने जनस्तुष्टः स्वप्नमायेन्द्रजालवत् ।। ६४८ ।। </div>
							<div class="verse">यतो मिथ्याववोधोऽयमतस्तदपनुत्तये ।।<br />न पश्यन्ति तमित्याह ये पश्यन्ति यथोदितम् ।। ३४९ ।। </div>
							<div class="verse">वस्त्वज्ञानैकनिष्ठत्वान्मिथ्याधीर्न हि वस्तुनि।।<br />न पश्यन्तीत्यतो युक्तं नेक्षन्ते वस्तु तत्परम् ।। ६५० ।। </div>
							<div class="verse">यद्यप्यत्राभिमानोऽस्ति निष्क्रियाकारकात्मनि ।।<br />पश्यामीत्ययथार्थत्वान्मिथ्याधीरेव सा मता ।। ६५१ ।। </div>
							<div class="verse">नन्वप्राप्तनिषेधोऽयं न पश्यन्तीति भण्यते ।।<br />नैवं सृष्ट्यादिवाक्यानां प्रत्यग्बोधैकहेतुतः ।। ६५२ ।। </div>
							<div class="verse">मन्त्रोऽप्याहेममेवार्थे रूपं रूपमिति स्फुटम् ।।<br />तद्दर्शनात्समस्तस्य पुरुषार्थस्य सिद्धितः ।। ३५३ ।। </div>
							<div class="verse">पश्यन्तोऽपि न पश्यन्ति विरुद्धं कथमुच्यते ।।<br />मेयासंस्पर्शिदृष्टित्वान्न पश्यन्तीति भण्यते ।। ६५४ ।। </div>
							<div class="verse">सदेवेत्यादिवाक्येभ्यः कृत्स्नं वस्तु यतोऽद्वयम् ।। <br />संभवस्तद्विरुद्धस्य कुतोऽकृत्स्नस्य वस्तुनः ।। ६५५ ।। </div>
							<div class="verse">अव्यावृत्ताननुगतं प्रत्यग्वस्तु स्वतो मितेः ।।<br />तद्विरुद्धेह या दृष्टिर्मिथ्यारूपा न साऽन्यथा ।। ६५६ ।। </div>
							<div class="verse">आत्माऽनात्मानमाप्नोति यतः प्रत्यक्तयाऽखिलम् ।।<br />तदन्यानवशिष्टत्वादकृत्स्नः स्यादतोऽन्यथा ।। ६५७ ।।</div>
							<div class="verse">अनात्मा नाऽऽत्मरूपेण प्रत्यक्त्वात्सिद्धिमर्हति ।।<br />प्रत्यङ्भात्रैकयाथात्म्यात्कुतस्तद्व्यतिरेकतः ।। ६५८ ।। </div>
							<div class="verse">देशतः कालतो रूपाद्वस्त्ववस्थादितोऽपि च ।।<br />व्यभिचारोऽस्य संसिद्धस्तद्विरद्धात्मसाक्षिकः ।। ६५९ ।। </div>
							<div class="verse">प्रतिज्ञार्थस्य सिद्ध्यर्थं न पश्यन्तीति भण्यते ।।<br />अकृत्स्नो हीति हेतूक्तिः साऽपि चैवं समर्थ्यते ।। ६६० ।। </div>
							<div class="verse">तदकृत्स्नत्वसंसिद्ध्यै प्राणन्नेवेत्युदीरणम् ।।<br />अन्योन्यव्यभिचारित्वं प्राणादेरीक्ष्यते यतः ।। ६६१ ।। </div>
							<div class="verse">यस्मिन्दृष्टेऽप्यदृष्टोऽर्थः स तदन्यश्च शिष्यते ।।<br />तथाऽदृष्टेऽपि दृष्टः स्यादकृत्स्नस्तादृगुच्यते ।। ६६२ ।। </div>
							<div class="verse">आविष्करिष्यन्हेत्वर्थमकृत्स्नत्वप्रसिद्धये ।। <br />न ह्यसौ कृत्स्रतामेति चक्षुःश्रोत्रादिसंहतः ।। ६६३ ।।</div>
							<div class="verse">परस्परानभिव्याप्तेर्नामरूपक्रियात्मनाम् ।।<br />व्यभिचारादकृत्स्नत्वं स्यादनात्मैकरूपिणाम् ।। ६६४ ।। </div>
							<div class="verse">असंहतः संहतः सन्प्रत्यङ्भोहैकहेतुतः ।।<br />प्राणनादिक्रियाः कुर्वन्प्राण इत्यभिधीयते ।। ६६५ ।। </div>
							<div class="verse">तस्मिश्च प्राणने वायोर्व्यापारः करणात्मना ।। <br />उत्सृज्यमानः कर्मत्वं विज्ञानात्मन एति सः ।। ६६६ ।। </div>
							<div class="verse">साक्षादात्मोत्सृजन्वायुं तस्मिन्प्राणनकर्मणि ।।<br />अपेतकारकग्रामः प्रतीचैवानुभूयते ।। ६६७ ।। </div>
							<div class="verse">कर्त्रादिकारकाण्यस्मिन्नसाधारणरूपतः ।।<br />अतद्धर्मक आभान्ति ह्यागमापायसाक्षिणि ।। ६६८ ।। </div>
							<div class="verse">साक्षिरूपं स्वतःसिद्धं तेनैष्वव्यभिचारतः ।।<br />कर्त्रादि तु तमोन्तस्य रूपं धर्माद्यपेक्षया ।। ६६९ ।।</div>
							<div class="verse">अनित्यहेतुतोऽनित्यं तेन कर्त्रादि लक्ष्यते ।।<br />निर्हेतु प्रत्यगज्ञानं लक्ष्यते तेन नित्यवत् ।। ६७० ।। </div>
							<div class="verse">प्रत्यगज्ञानमात्रैकनीडत्वान्नान्यरूपता ।।<br />क्रियाकारकरूपाणां नित्यानित्यमतिः कुतः ।। ६७१ ।। </div>
							<div class="verse">अतस्तद्व्यभिचारेण नामरूपक्रियात्मनाम् ।।<br />अकृत्स्नव्यपदेशेन मिथ्याज्ञानत्वमुच्यते ।। ६७२ ।। </div>
							<div class="verse">अज्ञातायां यथा रज्ज्वां तदध्यस्तैकरूपिणाम् ।। <br />व्यभिचारः स्रगादीनां प्रतीच्येवमनात्मनाम् ।। ६७३ ।। </div>
							<div class="verse">प्राणाग्नयः पुरा बुद्धेः सुप्तेष्वन्येषु जाग्रति ।।<br />अतस्तद्विपया तावत्कर्तृतेहोच्यते प्रभोः ।। ६७४ ।। </div>
							<div class="verse">नामतो रूपतश्चैवं प्राणनादिषु कर्मसु ।।<br />लक्ष्यतेऽविद्यया तद्वात्रज्जुः सर्पादिभिर्यथा ।। ६७५ ।। </div>
							<div class="verse">प्राणन्नेवेत्यवधृतेस्तदर्थान्तररूपतः ।।<br />प्राणाद्यकृत्स्नतासिद्ध्यै व्यभिचारः प्रदर्श्यते ।। ६७६ ।। </div>
							<div class="verse">कर्मैतदेव कुर्वाणः काले चात्रैव भण्यते ।।<br />अत्रैव च क्रियायोगे तद्रूपादृः स इष्यते ।। ६७७ ।। </div>
							<div class="verse">तद्वानसमकालं तु प्राणनादिक्रियोत्थितेः ।।<br />प्रागूर्ध्वं च तदन्येषु प्राणासंभवहेतुतः ।।<br />न तन्नामा न तद्रूपस्तदन्यत्र च कर्मणि ।। ६७८ ।। </div>
							<div class="verse">प्राणनानन्तरं यस्मात्क्रियाशक्तेः समुद्भवः ।।<br />वदन्वागित्यतः प्राह क्रमयोगानुरोधतः ।। ६७९ ।। </div>
							<div class="verse">वक्तीति वाग्भवेदात्मा ह्युच्यते वाग्भवेद्ध्वनिः ।।<br />तथोच्यतेऽनयेत्यस्मात्करणं वागुदाहृता ।। ६८० ।। </div>
							<div class="verse">पश्यंश्चक्षुस्तथा द्रष्टा शृण्वञ्श्रोत्रं तथैव च ।।<br />त्रिधा त्रिधा व्यवच्छिन्न एवं सर्वत्र लक्षयेत् ।। ६८१ ।। </div>
							<div class="verse">चक्षुरालोचनायैव संशयं कुरुते मनः ।।<br />बुद्धिरध्यवसानाय साक्षी क्षेत्रज्ञ उच्यते ।। ६८२ ।। </div>
							<div class="verse">यैव ज्ञानविकाशेषु साक्षिता सैव नान्यथा ।।<br />क्रियाशक्तिविकाशेषु ह्यन्योन्यव्यभिचारिषु ।। ६८३ ।। </div>
							<div class="verse">निरस्तावयवे व्योम्नि मिथोभिन्नप्रदेशिनाम् ।।<br />न संभाव्या यथा सिद्धिः प्रतीच्येवं तमोवताम् ।। ६८४ ।। </div>
							<div class="verse">प्राणन्वदन्नित्युक्तानि नामरूपाणि यानि तु ।।<br />कर्मजान्येव तान्यस्य न तु चैतन्यवत्स्वतः ।।। ६८५ ।। </div>
							<div class="verse">अन्योन्यापेक्षसंसिद्धेरन्योन्यव्यभिचारतः ।।<br />अपराधीनसंसिद्धौ भानाविव तमो भवेत् ।। ६८६ ।। </div>
							<div class="verse">यत एवमषिद्योत्थं प्राणाद्यस्यातदात्मनः ।।<br />नामरूपमतस्ताभ्यां पश्यन्नपि न पश्यति ।। ६८७ ।। </div>
							<div class="verse">तत्रैवं सति यो द्रष्टा प्राणनादिक्रियं परम् ।। <br />उपास्त इति जानाति न, स्वभावादुपासनम् ।। ६८८ ।। </div>
							<div class="verse">न यतो युगपत्कृत्स्नवस्तुज्ञानं क्रमेण वा ।।<br />अस्त्येकैकमतोऽनूक्तिः प्राप्ता दृष्टिरनूद्यते ।। ६८९ ।। </div>
							<div class="verse">नानेकदृष्टिविध्यर्थमेकैकोपास्तिकुत्सनम् ।। <br />मृत्योः स मृत्युमित्येवं तदृष्टिरषि कुत्स्यते ।। ६९० ।। </div>
							<div class="verse">सर्व एकमिति ह्युक्तेरिहाप्यैकात्म्यदर्शनम् ।।<br />विधीयते यतो नातः समस्तव्यस्तदर्शनम् ।। ६९१ ।। </div>
							<div class="verse">समस्तव्यस्ततां तस्मान्मानान्तरमितत्वतः ।।<br />अनूद्यापूर्वमैकात्म्यं विधेयमुपपत्तिमत् ।। ६९२ ।। </div>
							<div class="verse">समुद्रतरुगोपिण्डदृष्टान्तैः परमात्मनः ।।<br />व्याचक्षते बलात्केचित्समस्तव्यस्तदर्शनम् ।। ६९३ ।। </div>
							<div class="verse">नानावयवसंभेदभिन्नार्थश्चेन्नगादिवत् ।। <br />सिद्धः कुतश्चिन्मानाकत्स्यादनुवादस्तथा सति ।। ६९४ ।। </div>
							<div class="verse">निःशेषभेदसामान्यदृष्ट्यावृत्तिरुपासनम् ।।<br />विधित्सितं चेत्तादृक्षं कल्पकोट्याऽपि दुःशकम् ।। ६९५ ।। </div>
							<div class="verse">प्रत्यग्दृष्टेर्हि विषयः स्यादात्मेत्यनुभूतितः ।।<br />तदवोधमृते तत्र कुतः पिण्डादिदर्शनम् ।। ६९६ ।। </div>
							<div class="verse">तं परादादिति तथा प्रतीच्यज्ञानकल्पितम् ।।<br />मिथ्याज्ञानापनुत्त्यर्थमात्मैवेत्यब्रवीच्छ्रुतिः ।। ६९७ ।। </div>
							<div class="verse">पराञ्चीत्यपवादाच्च न पिण्डादीक्षणं श्रुतेः ।।<br />प्रत्यग्दृष्ट्या विरुद्धत्वान्न परागर्थदर्शनम् ।। ६९८ ।। </div>
							<div class="verse">अनन्यमेयतन्मानमातृ वस्त्वविभागवत् ।।<br />अमेयमानमात्रेकं तदात्मेति प्रचक्षते ।। ६९९ ।। </div>
							<div class="verse">संसारदर्शनाभ्यासात्तन्मुक्तिं ये प्रचक्षते ।।<br />नाकार्यं विद्यते तेषां वैश्वानरवराश्रयात् ।। ७०० ।। </div>
							<div class="verse">वयं तु वरहीनत्वाच्चर्मवद्वेष्टितुं वियत् ।। <br />न शक्नुमो, विना युक्तीरतो न श्रद्दधामहे ।। ७०१ ।। </div>
							<div class="verse">उक्तं च वक्ष्यमाणं च समस्तव्यस्ततां प्रति ।।<br />श्रुत्यक्षरानुरोधेन दूषणं दूषितात्मनाम् ।। ७०२ ।। </div>
							<div class="verse">नादूषितात्मभिर्यस्मात्प्रतीचोऽन्यन्मनागपि ।। <br />प्रत्यग्दृष्ट्येक्षितुं शक्यं वस्तु स्वप्नदृशा यथा ।। ७०३ ।। </div>
							<div class="verse">प्राणन्वदन्निति द्वाभ्यां क्रियाशक्तिसमुद्भवः ।।<br />पश्यञ्शृण्वन्निति तथा ज्ञानशक्त्युद्भवः कृतः ।। ७०४ ।। </div>
							<div class="verse">नामरूपातिरेकेण न ज्ञेयं वस्तु विद्यते ।।<br />उपलब्धौ तयोरुक्ते कारणे श्रोत्रचक्षुषी ।। ७०५ ।। </div>
							<div class="verse">नामरूपप्रकाश्या च क्रिया प्राणात्मिका तथा ।।<br />नामाभिव्यक्तिकृद्वाक्स्यादेवं सर्वत्र योजना ।। ७०६ ।। </div>
							<div class="verse">श्रोत्रादिकरणैर्यद्यत्प्रथते तत्तदुच्यते ।।<br />रूपं व्याक्रियते यत्तु तन्नामेत्युपदिश्यते ।। ७०७ ।। </div>
							<div class="verse">ज्ञानशक्तिविकाशानां मनः साधारणं मतम् ।।<br />क्रियाशक्त्युद्भवानां च करणं तत्र्रिकालदृक् ।। ७०८ ।। </div>
							<div class="verse">प्राणनादिकृतां मध्य एकैकं यः समीक्षते ।।<br />न स जानात्यकृत्स्नत्वात्पूर्ण्पं वस्तु यतः स्वतः ।। ७०९ ।। </div>
							<div class="verse">यावदेवमयं वेद प्राणितीत्यादिकर्तृकम् ।। <br />अक्रियाकारकं वस्तु न तावद्वेद तत्त्वतः ।। ७१० ।। </div>
							<div class="verse">अव्याकृतेऽनभिव्यक्तेर्न चेत्तत्तत्त्वमीक्ष्यते ।।<br />व्यक्तौ च हेतुकार्याभ्यां कथं तर्हीक्ष्यतां परम् ।। ७११ ।। </div>
							<div class="verse">कार्यकारणबुद्धौ ताविष्येते विश्चतैजसौ ।।<br />प्राज्ञः कारणवद्धस्तु द्वौ तु तुर्ये न सिध्यतः ।। ७१२ ।। </div>
							<div class="verse">विस्फारिताक्षो जानाति शब्दाद्येव न तत्परम् ।। <br />अपीतकरणग्रामः शब्दाद्यपि न वेत्ति हि ।। ७१३ ।। </div>
							<div class="verse">कथं पश्यंस्तमात्मानं साक्षाद्वेदेति चोदिते ।।<br />आत्मेत्येवेति नो वक्ति चोद्यहेतुनिवृत्तये ।। ७१४ ।। </div>
							<div class="verse">अतिरोहितरूपं यज्जगत्यव्याकृते तथा ।।<br />तत्साक्षित्वाच्च तद्व्यक्तौ यदक्षौर्व्यज्यते न च ।। ७१५ ।। </div>
							<div class="verse">प्रत्यक्तया यः प्रथते स्वयंज्योतिःस्वभावकः ।।<br />मातृमानक्रियामेयविभागैर्न विभज्यते ।। ७१६ ।। </div>
							<div class="verse">जिघ्राणीममहं गन्धमिति यो वेत्त्यविक्रियः ।।<br />स आत्मा तत्परं ज्योतिः शिरसीदं वचः श्रुतेः ।। ७१७ ।। </div>
							<div class="verse">अभिधाज्ञानगम्यत्वनिषेधायेतिशब्दनम् ।।<br />यतो वाचो निवर्तन्त इति च श्रुतिशासनम् ।। ७१८ ।। </div>
							<div class="verse">व्याकृताव्याकृतात्मत्वनिराकरणसिद्धये ।।<br />एषेत्याहान्यदेवेति तथा चोच्चैः श्रुतीरणम् ।। ७१९ ।। </div>
							<div class="verse">उपेति सामीप्यवचस्तन्निष्ठा प्रत्यगात्मनि ।।<br />कार्यकारणभूताभ्यां प्रत्यङ्नेदीय ईक्ष्यते ।। ७२० ।। </div>
							<div class="verse">व्याकृताव्याकृतात्मभ्यां यो भिन्नोऽज्ञानहेतुतः ।। <br />प्रत्यक्तत्त्वधिया हत्वा तावुपैत्यात्ममात्रताम् ।। ७२१ ।। </div>
							<div class="verse">व्युत्थाय कारणात्कार्यात्तत्तत्त्वज्ञानवर्त्मना ।।<br />उपेत्य कूटस्थमजमासीतापरिणामवान् ।। ७२२ ।। </div>
							<div class="verse">व्यक्ताव्यक्तविभागोऽयं सिध्येदात्मन्यतद्वति ।।<br />अहोरात्रविभागोऽयं भानौ तद्रहिते यथा ।। ७२३ ।। </div>
							<div class="verse">आत्मानात्मविभागोऽपि नायमात्मस्पृगीक्ष्यते ।।<br />अज्ञातात्मैकसाक्षित्वादज्ञानोत्थं न वस्तुगम् ।। ७२४ ।। </div>
							<div class="verse">अनात्मसिद्धिवन्न स्यादात्मसिद्धिरनात्मनः ।।<br />आत्मनोऽनात्मसिद्धिश्च नैव स्यादात्मसिद्धिवत् ।। ७२५ ।। </div>
							<div class="verse">आत्मनो व्यतिरेकेण नैःस्वाभाव्यादनात्मनः ।।<br />तथैवाव्यतिरेकेण रज्जुसर्पखपुष्पवत् ।। ७२६ ।। </div>
							<div class="verse">तस्मान्नानात्मनोऽस्त्यात्मा नाप्यनात्माऽऽत्मनः स्वतः ।।<br />आत्मनस्तु स्वतः सिद्धिरात्मसिद्धेरनन्यतः ।। ७२७ ।। </div>
							<div class="verse">यावानात्मनि वेदाऽऽत्मा प्रतीच्यात्मानमात्मना ।।<br />निरस्ताज्ञानतत्कार्यं पश्येत्तद्वदनात्मसु ।। ७२८ ।। </div>
							<div class="verse">बुद्ध्यादेर्विषयान्तस्य निरस्तस्याऽऽत्मनो बहिः ।।<br />अनात्मवस्तुनः प्रत्यङ्ङात्मा ह्यात्मीयतो भवेत् ।। ७२९ ।। </div>
							<div class="verse">तद्याथात्म्यात्महेतुभ्यामनात्मार्थसमागमे ।।<br />अव्यावृत्ताननुगतसंगती रज्जुसर्पवत् ।। ७३० ।। </div>
							<div class="verse">प्रतीचोऽव्यतिरेकेण तदन्यद्वस्तु सिध्यति ।।<br />प्रतीचा तस्य जग्धत्वात्क्वानात्मा सिध्यतामयम् ।। ७३१ ।। </div>
							<div class="verse">सहतेऽनात्मतां नाऽऽत्माऽनात्मा तद्विरहे कुतः ।।<br />वस्त्वात्मना न चेत्सिध्येत्कुतः सिध्येदनात्मना ।। ७३२ ।। </div>
							<div class="verse">स्वात्मन्येव सदन्यत्र सर्ववस्तु प्रसिध्यति ।।<br />तत्र चेत्तदसत्सत्स्यात्कथमन्यत्र निष्मम् ।। ७३३ ।। </div>
							<div class="verse">मातृत्वकञ्चुको यद्वदात्माऽनात्मानमीक्षते ।।<br />दृष्टिमात्रैकरूपत्वान्न तथाऽऽत्मानमीक्षते ।। ७३४ ।। </div>
							<div class="verse">कर्तृत्वप्रतिषेधार्थं द्रष्टुर्दृष्टेरितिश्रुतिः ।। <br />दृष्टिरेव तु यो द्रष्टेत्याह दृष्टिविशेषणम् ।। ७३५ ।। </div>
							<div class="verse">प्रतीचो वस्तुनस्तावद्वस्तुवृत्तं यथोदितम् ।। <br />शब्दवृत्तमथेदानीं यथावदभिधीयते ।। ७३६ ।। </div>
							<div class="verse">यच्चाऽऽप्नोति यदादत्ते यच्चात्ति विषयानिह ।।<br />यच्चास्य संततो भावस्तस्मादात्मेति कथ्यते ।। ७३७ ।। </div>
							<div class="verse">यस्मादर्थे तु विज्ञेया यच्छब्दाः सर्व एव तु ।।<br />समुच्चये चशब्दाश्च तथा सर्वत्र योजयेत् ।। ७३८ ।। </div>
							<div class="verse">व्याप्नोत्यनवशेषेण सर्पदान्स्रगिदाखिलान् ।।<br />प्रत्यक्तयाऽनात्मनोऽतः प्रत्यगात्मेति भण्यते ।। ७३९ ।। </div>
							<div class="verse">सावशेषात्मनोऽकृत्स्नान्निःशेषात्मतया यतः ।।<br />आत्माऽनात्मन आप्नोति तेनाऽऽत्मेत्यभिधीयते ।। ७४० ।। </div>
							<div class="verse">स्वचिदाभासमोहेन तदुत्थानखिलान्यतः ।।<br />आदत्तेऽनात्मनः प्राज्ञे ततश्चाऽऽत्मेति तं विदुः ।। ७४१ ।। </div>
							<div class="verse">पर आत्मनि सर्वेऽपि संप्रतिष्ठन्त एकले ।।<br />पृथिव्याद्या अनात्मान इति चाऽऽथर्वणे वचः ।। ७४२ ।। </div>
							<div class="verse">स्वात्माभासाः पराचीना धीवृत्तीर्विषयोन्मुखाः ।। <br />प्रत्यगत्ति यतोऽतोऽसावात्मेत्युक्तो मनीषिभिः ।। ७४३ ।। </div>
							<div class="verse">विश्वो हि स्थूलभुङ्नित्यं तैजसः प्रविविक्तभुक् ।।<br />आनन्दभुक्तथा प्राज्ञ इति चाऽऽगमशासनम् ।। ७४४ ।। </div>
							<div class="verse">अव्यावृत्ताननुगतः पूर्णः स्वात्मन्यवस्थितः ।।<br />यतोऽस्य संततो भावस्तस्माच्चाऽऽत्मेति शब्द्यते ।। ७४५ ।। </div>
							<div class="verse">तद्विष्णोरिति मन्त्रोऽपि विष्णोस्तत्परमं पदम् ।। <br />चक्षुर्वदाततं व्योम्नि व्याचष्टे प्रत्यगात्मनि ।। ७४६ ।। </div>
							<div class="verse">नानुत्पन्नमतो ज्ञानं नानपास्तं तथा तमः ।।<br />यथोक्तैकात्म्यसंदृष्टावतः कार्त्स्न्यं ममाऽऽत्मनः ।। ७४७ ।। </div>
							<div class="verse">द्रष्ट्टदर्शनदृश्यानां प्रत्यक्तत्वं यतस्ततः ।।<br />तद्दृष्टावखिलं दृष्टं रज्जुसर्पादिवद्भवेत् ।। ७४८ ।। </div>
							<div class="verse">स्रगज्ञानैकहेतूनां स्रग्धिया ज्ञातता यथा ।।<br />प्रत्यङ्भोहजवस्तूनां प्रतीच्यवगते तथा ।। ७४९ ।। </div>
							<div class="verse">अत्र ज्ञाते यतः सर्व ऐकात्म्यं यान्त्यशेषतः ।।<br />प्राणादयोऽत आत्मैव द्रष्टव्यः सर्वदर्शनात् ।। ७५० ।। </div>
							<div class="verse">केचिद्व्याचक्षतेऽपूर्वे विधिमेतं महाधियः ।। <br />नियमं त्वपरे धीराः परिसंख्यामथापरे ।। ७५१ ।। </div>
							<div class="verse">नापूर्वविधिरित्येष कदाचिदपि गृह्यते ।। <br />सर्वदैव तु तत्प्राप्तेस्तथा नान्योऽपि कश्चन ।। ७५२ ।। </div>
							<div class="verse">पुंव्यापारानधीनत्वान्नेह संभाव्यते विधिः ।। <br />स्वव्यापारैकविषयः सर्व एव यतो विधिः ।। ७५३ ।। </div>
							<div class="verse">संस्थेम्नेऽस्यैव चार्थस्य पूर्वपक्षोक्तिपूर्वकः ।।<br />भाष्यकृद्भिः कृतो यत्नः स आविष्क्रियतेऽधुना ।। ७५४ ।। </div>
							<div class="verse">यथा कार्यानपेक्षस्य प्रामाण्यं वचसः स्फुटम् ।। <br />ऐकात्म्यवस्तुनिष्ठस्य तथा पूर्वमवादिषम् ।। ७५५ ।। </div>
							<div class="verse">लिङ्प्रत्ययश्रुतेरत्र भ्रान्तिः समुपजायते ।।<br />यजेतेत्यादिसामान्याद्विध्यर्थोऽतो विचार्यते ।। ७५६ ।। </div>
							<div class="verse">सिद्धान्तोपक्रमः पूर्वं पूर्वपक्षः प्रदर्श्यते ।।<br />सम्यग्निर्ज्ञातसिद्धान्तो यतो वेत्ति बलाबलम् ।। ७५७ ।। </div>
							<div class="verse">नापूर्वविधिरेष स्यात्पक्षेप्राप्तत्वकारणात् ।। <br />पक्षे प्राप्तिर्विचारान्ते वक्ष्यते कारणाश्रयात् ।। ७५८ ।। </div>
							<div class="verse">नित्यप्राप्तिमिहाऽऽचष्टे विध्यर्थापनुनुत्सया ।। <br />अप्राप्तांशानुपात्येव सर्व एव विधिर्यतः ।। ७५९ ।। </div>
							<div class="verse">पाक्षिक्युपासनप्राप्तिर्नित्या वेति च लिङ्गतः ।।<br />विवक्षिता भाष्यकृतो नित्यप्राप्तिरितीक्ष्यते ।। ७६० ।। </div>
							<div class="verse">यत्साक्षादितिवाक्योत्थप्रत्यग्याथात्म्पलेहिना ।।<br />ज्ञानेन तमसो दाहात्कुतो विध्यर्थसंभवः ।। ७६१ ।। </div>
							<div class="verse">कारकाण्युपमृद्गाति विद्या बुद्धिमिवोषरे ।। <br />कारकत्वमविद्योत्थं स्वतश्चाकारकात्मता ।। ७६२ ।। </div>
							<div class="verse">यदज्ञानात्प्रवृत्तिर्या तज्ज्ञाने सति सा कुतः ।।<br />न हीहापास्तनिद्रोऽपि सुप्तवत्स्वप्नमीक्षते ।। ७६३ ।। </div>
							<div class="verse">यद्धि यस्य स्वतो रूपं न तत्प्राप्तावपेक्षते ।।<br />क्रियां मोहनिमित्तत्वादपेक्षा कर्त्रपह्नवे ।। ७६४ ।। </div>
							<div class="verse">न च संमोहविध्वस्तौ यथावस्त्ववबोधतः ।। <br />समर्थमन्यत्पश्यामः क्रियाकारकरूपकम् ।। ७६५ ।। </div>
							<div class="verse">स्वाध्यायाधीतिविधिना ज्योतिष्टोमादिबोधवत् ।। <br />सदा प्राप्ताऽऽत्मविद्याऽपि नातो विधिरिहेष्यते ।। ७६६ ।। </div>
							<div class="verse">देहेन्द्रियमनोबुद्धिसर्वव्यापारभासिनः ।।<br />लिङ्गतश्चावसेयत्वान्न संभाव्यो विधिस्ततः ।। ७६७ ।। </div>
							<div class="verse">तथाऽहंप्रत्ययात्साक्षादात्मयाथात्म्यनिश्चितेः ।।<br />असंभवादसंप्राप्तेः कुतो विधिरिहेष्यते ।। ७६८ ।। </div>
							<div class="verse">नन्विहाऽऽत्मार्थसंदृष्टावहंप्रत्ययगम्यता ।।<br />पाक्षिकीति ततोऽप्राप्तेर्भवेन्नैयमिको विधिः ।। ७६९ ।।</div>
							<div class="verse">पाक्षिकी तावदत्राऽऽस्तामैकात्म्यार्थावलेहिनः ।।<br />ज्ञानस्य प्राप्तिर्नित्या वेत्यस्त्वपूर्वो विधिः स्फुटः ।। ७७० ।। </div>
							<div class="verse">एकार्थोल्लेखिवृत्तीनामातादात्म्याभिमानतः ।।<br />आम्रेडनं हि शब्दार्थः सर्वत्रोपासनश्रुतेः ।। ७७१ ।। </div>
							<div class="verse">न पश्यन्तीत्यतो लिङ्गाज्ज्ञानमेव विधित्सितम् ।।<br />न तूपासनमिति चेन्मैवमैकार्थ्यकारणात् ।। ७७२ ।। </div>
							<div class="verse">सर्वत्रैकार्थता दृष्टा वेदोपासनशब्दयोः ।।<br />यथाऽन्यत्र तथेहापि कस्मान्नाध्यवसीयते ।। ७७३ ।। </div>
							<div class="verse">रश्मींस्त्वं पर्यावर्तयादिति चाऽऽवर्तनात्मकः ।।<br />विधिः श्रुतः श्रुतौ स्पष्टस्ततश्च फलसंगतिः ।। ७७४ ।। </div>
							<div class="verse">देवो भूत्वेति देवांश्च सदा तद्भावभावितः ।।<br />देवप्राप्तिं श्रुतिः प्राह भावनाबलसंश्रयात् ।। ७७५ ।। </div>
							<div class="verse">स योऽत इत्युपक्रम्य ह्युपासनगिरैव तु ।।<br />अन्त आत्मेत्युपासीत तथैवोपासनश्रुतेः ।। ७७६ ।। </div>
							<div class="verse">प्रवृत्तौ चोपसंहारे तथैवोपासनश्नुतेः ।।<br />वेदेत्युपासनार्थत्वमस्याप्यभ्युपगम्यते ।। ७७७ ।। </div>
							<div class="verse">तथैतत्सर्वे वेदेति यत्र यत्र श्रुतिर्भवेत् ।।<br />अभ्यासस्य तदाऽप्राप्तेरपूर्वविधिरिष्यते ।। ७७८ ।। </div>
							<div class="verse">वस्तुस्वरूपान्वाख्याने न च कश्चित्प्रवर्तते ।।<br />तज्ज्ञानजन्ममात्राच्च पुरुषार्थोऽपि नेष्यते ।। ७७९ ।। </div>
							<div class="verse">यादृक्कर्मविधे रूपमात्मध्यानविधेरपि ।।<br />तादृगेव विशेषोऽत्र न मनागापि गम्यते ।। ७८० ।। </div>
							<div class="verse">कुतोऽविशेष इति चेदत आह यथा तथा ।।<br />मानस्येव क्रिया यस्मादविशिष्टोभ्योरपि ।। ७८१ ।।</div>
							<div class="verse">वषट्करिष्यंस्तां ध्यायेदिति यद्वद्विधीयते ।।<br />मानस्येव क्रिया तद्वदात्मार्थोपासनेष्वपि ।।७८२ ।। </div>
							<div class="verse">भावनांशत्रयं यस्मादुपासनविधावपि ।।<br />संभाव्यतेऽतो विज्ञेयो यजेतेत्यादिवद्विधिः ।। ७८३ ।। </div>
							<div class="verse">स्वाध्यायस्य विधिर्ब्रूते लिङाद्यात्मानमेव च ।।<br />विधिप्रशस्तज्ञानाभ्यां कुरुध्वं पुंस्प्रवर्तनम् ।। ७८४ ।। </div>
							<div class="verse">करणांशो विधिज्ञानं किमंशः पुंस्प्रवर्तनम् ।। <br />इतिकर्तव्यता चात्र ह्यर्थवादप्रशंसनम् ।। ७८५ ।। </div>
							<div class="verse">प्रवृत्तस्य ततः पुंसः करणं याग इष्यते ।।<br />स्वर्गादिश्च किमंशः स्यात्प्रयाजादिस्तथा परः ।। ७८६ ।। </div>
							<div class="verse">यथा तत्र तथेहापि शास्रेणैव समर्प्यते ।।<br />अंशत्रयमतो युक्तमपूर्वविधिरेव तु ।। ७८७ ।। </div>
							<div class="verse">किमंश आत्मा विज्ञेयः करणांशस्तथा मनः ।।<br />इतिकर्तव्यता त्यागब्रह्मचर्यादिसाधनम् ।। ७८८ ।। </div>
							<div class="verse">कृत्स्नप्रकरणार्थस्य ज्योतिष्टोमादिगामिनः ।।<br />विध्युद्देशतया यद्वदुपयोगस्तथैव च ।। ७८९ ।। </div>
							<div class="verse">उपासाविध्यपेक्षस्य प्रक्रियापतितस्य च ।। <br />आत्मार्थोपासनविधिदेशे तद्विनियोज्यते ।। ७९० ।। </div>
							<div class="verse">अत्रास्थूलादिवाक्यानामुपास्यार्थसमर्पणे ।।<br />उपयोगः फलं मोक्षस्तमसो वस्त्वपह्नुतिः ।। ७९१ ।। </div>
							<div class="verse">संप्रदायविदस्त्वन्ये यथावच्छास्रचक्षुषा ।।<br />व्याचक्षते महात्मानो यथा तदभिधीयते ।। ७९२ ।। </div>
							<div class="verse">विधिशून्यस्य वाक्यस्य न प्रामाण्यं किलेष्यते ।। <br />नियोगानुप्रवेशेन यतो वस्त्ववबोध्यते ।। ७९३ ।। </div>
							<div class="verse">नानुवादस्वरूपस्य निरस्तविधिकस्य हि ।।<br />सापेक्षस्येह वचसः प्रामाण्यमुपपद्यते ।। ८९४ ।। </div>
							<div class="verse">क्रियैव ननु सर्वत्र तत्र तत्र विधीयते ।।<br />स्वव्यापारे हि विधिना नियोक्तुं शक्यते यतः ।। ७९५ ।। </div>
							<div class="verse">द्रव्यस्वरूपेऽसाध्यत्वाद्विधिः कथमिहेष्यते ।।<br />न हि सिद्धस्य साध्यत्वं निपुणेनापि गम्यते ।। ७९६ ।। </div>
							<div class="verse">न चाऽऽत्मविषयं ज्ञानं वेदान्तेषु विधीयते ।।<br />तस्य विध्यन्तरात्सिद्धेर्वेदान्तस्यानुवादता ।। ७९७ ।।</div>
							<div class="verse">स्वाध्यायाधीतिविधिना ज्योतिष्टोमादिबोधवत् ।।<br />वेदान्तार्थावबोधोऽपि तेनैवेह समापितः ।। ७९८ ।। </div>
							<div class="verse">स्यादेतत्फलसंबन्धो नियोगविरहाद्यदि ।।<br />प्रत्यग्ज्ञानस्य लभ्येत न त्वसौ लभ्यते तथा ।। ७९९ ।। </div>
							<div class="verse">पुमर्थकारिता बुर्द्धर्नियोगादेव लभ्यते ।। <br />नातस्तन्निरपेक्षस्य प्रामाण्यं वचसो भवेत् ।। ८०० ।। </div>
							<div class="verse">नैकात्म्यवस्तुसंव्याप्तिव्यतिरेकेण किंचन ।।<br />फलं स्यादात्मबोधस्य यथा कर्मफलं तथा ।। ८०१ ।। </div>
							<div class="verse">अत्रोच्यतेऽन्यदेवेदं विज्ञानान्तरमात्मगम् ।।<br />विधीयते सहोपायं वेदान्तोक्तिप्रबोधतः ।। ८०२ ।। </div>
							<div class="verse">न हि वाक्यसमुत्थेन ब्रह्मावाक्यार्थरूपकम् ।।<br />विज्ञानेन परिच्छेत्तुं शक्यते  कर्मवत्क्वचित् ।। ८०३ ।। </div>
							<div class="verse">नानापदार्थसंसृष्टरूपं शब्दात्प्रजायते ।।<br />विज्ञानं तेनावाक्यार्थरूपं नैव च गम्यते ।। ८०४ ।। </div>
							<div class="verse">शब्दस्वभाव एवैष संसृष्टार्थावबोधनम् ।। <br />ब्रह्मासंसृष्टरूपत्वात्तेनातो नावगम्यते ।।  ८०५ ।। </div>
							<div class="verse">वाक्यं चातीन्द्रियार्थेषु प्रमाणमिति निश्चितम् ।।<br />तस्याप्यविषयत्वात्तद्विज्ञानान्तरगोचरः ।। ८०६ ।। </div>
							<div class="verse">न चेद्वाक्योत्थविज्ञानपरिच्छेद्यं तदिष्यते ।।<br />नाऽऽम्नायार्थो भवेत्तर्हि नैवं वेदार्थ एव हि ।। ८०७ ।। </div>
							<div class="verse">अपि चाधीयतेऽत्रार्थे वेदवाक्यान्यनेकशः ।।<br />प्रज्ञां कुर्वीत विज्ञायेत्येवमादीनि यत्नतः ।। ८०८ ।।</div>
							<div class="verse">मुमुक्षुपुरुषार्थस्य मोहमात्रान्तरायतः ।।<br />ज्ञानात्कार्यान्तराभावान्नैतत्साध्वभिधीयते ।। ८०९ ।। </div>
							<div class="verse">विधेर्हि तत्र साफल्यं यत्र वाक्योत्थबोधतः ।।<br />व्यतिरेकादनुष्ठेयः पदार्थः कश्चिदिष्यते ।। ८१० ।। </div>
							<div class="verse">यथाऽग्निहोत्रयाथात्म्यविज्ञानव्यतिरेकतः ।।।<br />प्रयोगात्मा पृथक्तादृङ्नेह कश्चिदपीक्ष्यते ।। ८११ ।। </div>
							<div class="verse">उत्पत्त्यादौ हि साध्येऽर्थे पुंव्यापृतिरपेक्ष्यते ।। <br />उत्पत्त्यादिविरुद्धत्वान्मुक्तेर्नान्यव्यपेक्षिता ।। ८१२ ।। </div>
							<div class="verse">उत्पत्त्यादि स्वतो नो चेत्किं मुक्तौ कर्मणः फलम् ।।<br />उत्पत्त्यादि स्वतश्चेत्स्यात्किं मुक्तौ कर्मणा वद ।। ८१३ ।। </div>
							<div class="verse">उत्पत्त्यादौ तु यच्छक्तं हेतुमात्रमपेक्षते ।।<br />तस्य कर्मव्यपेक्षा स्यान्नान्यथा तदपेक्षते ।। ८१४ ।। </div>
							<div class="verse">प्रवृत्त्या स्वात्मसिद्ध्यर्थं कारकं सदपेक्षते ।।<br />कारकाणां क्रियापेक्षा नोभयापेक्षिताऽऽत्मनि ।। ८१५ ।। </div>
							<div class="verse">संभावितात्मकर्तृत्वो ब्राह्मण्याद्यधिकारवान् ।।<br />विधिश्रुतेः प्रवर्तेत न तु प्लुष्टतदन्वयः ।। ८१६ ।। </div>
							<div class="verse">अपूर्वानपराबाह्यं ब्रह्मास्मीति विजानतः ।। <br />कारकत्वं न संभाव्यं तन्मोहविरहात्कचित् ।। ८१७ ।। </div>
							<div class="verse">आत्मनो ब्रह्मता यत्र ब्रह्मणोऽप्यात्मता स्वतः ।। <br />तत्त्वमस्यादिवाक्योत्थबोधाच्चेत्किमितीहते ।। ८१८ ।। </div>
							<div class="verse">अब्रह्मानात्मविज्ञानमोहोत्थध्वंसहेतुतः ।।<br />प्रत्यग्याथात्म्यबोधस्य कुतोऽमूढः प्रवर्तते ।। ८१९ ।। </div>
							<div class="verse">तत्र को मोह इत्येवं मन्त्रवर्णोऽपि नो जगौ ।। <br />संसारासंभवं साक्षादेकत्वमनुपश्यतः ।। ८२० ।। </div>
							<div class="verse">वाध्यबाधकभावाच्च प्रत्यङ्भोहप्रबोधयोः ।।<br />सहावस्थानताभावात्प्रवृत्तेः स्यादसंभवः ।। ८२१ ।। </div>
							<div class="verse">मतं वाक्योत्थविज्ञानमात्राच्चेन्न निराकृतिः ।।<br />अब्रह्मानात्मविषयमोहस्येति न तत्तथा ।। ८२२ ।। </div>
							<div class="verse">तत्त्वमस्यादिवाक्यानां तावन्मात्रावबोधनात् ।। <br />अर्थान्तरं स संभाव्यं वाक्यवाक्यार्थवेदिना ।। ८२३ ।।</div>
							<div class="verse">अस्थूलाद्यर्थशंसीनि द्रष्टव्यादिविधेर्यदि ।। <br />समर्पयेयुर्विषयमित्येतदपि नेष्यते ।। ८२४ ।। </div>
							<div class="verse">मुक्त्यन्तरायसंमोहविध्वंस्यैकात्म्यबोधतः ।।<br />न तदर्थान्तराभावादिति पूर्वमवादिषम् ।। ८२५ ।। </div>
							<div class="verse">प्रत्यग्याथात्म्यव्याख्यानमात्रेणैव विना विधिम् ।।<br />न प्रवर्तेत वाक्यार्थसंबोधायेति चेन्मतम् ।। ८२६ ।। </div>
							<div class="verse">नाऽऽत्मयाथात्म्यसंबोधिवाक्यश्रवणमात्रतः ।। <br />प्रत्यक्तत्त्वधियः सूतेः किमन्यद्विधिनेष्यते ।। ८२७ ।। </div>
							<div class="verse">अन्तरेण विधिं वाक्यश्रवणायापि नेहेते ।।<br />इति ब्रुवाणं प्रब्रूयादनिष्टं श्रूयते कुतः ।। ८२८ ।। </div>
							<div class="verse">अनवस्थाप्रसक्तिश्च तत्र तत्र प्रसङ्गतः ।।<br />विध्यन्तरस्येति ततो यथोक्तोऽर्थोऽवसीयताम् ।। ८२९ ।। </div>
							<div class="verse">यथाऽऽत्मवादिवाक्यार्थश्रुतये न प्रवर्तते ।।<br />विधिवाक्यमृते तद्वद्विध्यर्थश्रवणेऽपि न ।। ८३० ।। </div>
							<div class="verse">मतं वाक्योत्थविज्ञानस्मृतिसंतानता यदि ।। <br />केवलोक्तिश्रवोद्भूतज्ञानादर्थान्तरं स्फुटम् ।। ८३१ ।। </div>
							<div class="verse">नैवं साक्षाद्यथावस्तुबोधस्यैवेह संभवात् ।। <br />नित्यं संनिहिते तस्मिंस्तत्स्मृत्या किं प्रयोजनम् ।। ८३२ ।। </div>
							<div class="verse">अपि पाशुपतास्रेण विद्धश्चेन्न ममार यः ।।<br />निष्फलेषुवितुन्नाङ्गो नङ्क्ष्यतीत्यतिदुष्करम् ।। ८३३ ।। </div>
							<div class="verse">अपि प्रत्यक्तमो नित्यं भास्वच्चैतन्यविम्बितम् ।। <br />बुद्धितद्वृत्तयश्चैवं तप्रायोविस्फुलिङ्गवत् ।। ८३४ ।। </div>
							<div class="verse">प्रागप्यनात्मसंपातात्प्रतीचैवाऽऽप्तमेयकम् ।। <br />जन्मनैवाखिलं ज्ञानं फलवत्किमपेक्षते ।। ८३५ ।। </div>
							<div class="verse">मात्रादिव्यवधानेन यथाऽन्यत्र मितेः फलम् ।। <br />फलतोऽवगतेरेव न तथेहाऽऽत्मदर्शने ।। ८३६ ।। </div>
							<div class="verse">खपूर्ण एव सन्कुम्भो द्रव्यैर्नानाविधैर्युतिम् ।।<br />वियोगं वा यथा गच्छेच्चैतन्येद्धास्तथा धियाः ।। ८३७ ।। </div>
							<div class="verse">तस्मादावृत्तिपक्षेऽपि स्वतस्तत्सिद्धितो विधिः ।<br />नापूर्वः कश्चिदत्र स्यादत एवापरोऽपि न ।। ८३८ ।। </div>
							<div class="verse">अशब्दाद्यात्मकं साक्षान्निचाय्याऽऽत्मानमेकलम् ।।<br />मुच्यते मृत्युतो विद्वानिति नैगमिकं वचः ।। ८३९ ।। </div>
							<div class="verse">आत्मन्यवगते साक्षात्प्रमाणार्थसमाप्तितः ।।<br />किमन्यत्स्मृतिसंतानात्प्रार्थ्यते निष्प्रमाणकम् ।। ८४० ।। </div>
							<div class="verse">भविष्यत्कालसंवन्धि फलं चेह न नाकवत् ।।<br />तज्ज्ञानजन्मकालत्वादग्निजन्मोत्थकार्यवत् ।। ८४१ ।। </div>
							<div class="verse">अविधिश्चार्थतः प्राप्तेस्तज्ज्ञानस्मृतिसंसततेः ।।<br />बोधाच्च ध्वस्तसंमोहः स्मृतिं नैव व्यपेक्षते ।। ८४२ ।। </div>
							<div class="verse">सम्यग्ज्ञानाग्निनिर्दग्धे प्रत्यङ्भोहे सवान्धवे ।।<br />यथावस्तुस्मृतिं मुक्त्वा स्मृतिर्नान्याऽवशिष्यते ।। ८४३ ।। </div>
							<div class="verse">प्रमाननुविधानाच्च न स्मृतिर्बाधिकाऽपरा ।।<br />बाध्यत्वेनैव माबुद्धेर्निष्ठिताऽभूदनात्मधीः ।। ८४४ ।। </div>
							<div class="verse">बाध्यं तमो मितेः कृतस्नं तज्जं चाप्यतिदुर्वलम् ।।<br />मानं बाधकमेवाऽऽसीत्स्मृतिरप्यनयोस्तथा ।। ८४५ ।। </div>
							<div class="verse">न स्मृतिर्विस्मृतिर्वेह संभाव्येतापि केनचित् ।।<br />सकृद्विभातो ह्येवैष रवौ रात्र्यहनी यथा ।। ८४६ ।। </div>
							<div class="verse">अनर्थहेतुदाहित्वाद्यथोक्तात्मस्मृतेरतः ।।<br />आत्मस्मृतेः स्वतः प्राप्तिरितरस्यास्तु बाध्यता ।। ८४७ ।। </div>
							<div class="verse">निरोधस्तर्हि पूर्वोक्तान्मतमर्थान्तरं यदि ।।<br />तन्त्रान्तरेषु तस्यापि कार्यत्वेन श्रुतत्वतः ।। ८४८ ।। </div>
							<div class="verse">न, मुक्तिसाधनत्वेन तस्यामधिगमाच्छ्रुतेः ।।<br />प्रत्यग्वोधात्परं नान्यन्मुक्तेरस्तीह साधनम् ।। ८४९ ।। </div>
							<div class="verse">अननुष्ठेयरूपत्वात्तत्सिद्धिश्चाऽऽत्मवोधतः ।।<br />प्रत्यग्ज्ञाने निरुध्यन्ते चित्ततद्वृत्तयो यतः ।। ८५० ।। </div>
							<div class="verse">अभ्युपेत्यैतदस्माभिरुच्यते संभवादिति ।। <br />सम्यग्ज्ञानातिरेकेण न त्वन्यन्मुक्तिसाधनम् ।। ८५१ ।। </div>
							<div class="verse">श्रुतौ स्मृतौ वा संभाव्यं ताभ्यां नान्यस्य मानता ।।<br />प्रत्याग्याथात्म्यनिर्णीतौ तार्किकोक्तात्मवस्तुवत् ।। ८५२ ।। </div>
							<div class="verse">सर्वाकाङ्क्षैकहेतोश्च प्रत्यग्विज्ञानहानतः ।।<br />न भावनेह संभाव्या मोहे सत्येव सा यतः ।। ८५३ ।। </div>
							<div class="verse">मानान्तरानधिगतोक्त्यर्थाधिगम एव नः ।। <br />विधिर्यतो नियोगोऽपि नैव स्यादनृतन्त्रतः ।। ८५४ ।। </div>
							<div class="verse">नियोज्यतद्विषययोर्यत्र भेदोऽवसीयते ।।<br />विषयः स नियोगस्म नाऽऽत्मज्ञाने त्वभेदतः ।। ८५५ ।। </div>
							<div class="verse">शब्दो लिङादिशून्योऽपि ह्यविज्ञातार्थबोधकः ।।<br />विधिर्भवति सामर्थ्याज्ज्ञाते ह्यर्थेऽनुवादता ।। ८५६ ।। </div>
							<div class="verse">यतो वाचोऽभिधानानि प्रयुक्तान्युपलब्धये ।।<br />सर्वाण्यनभिधायैव निवर्तन्तेऽववोध्य च ।। ८५७ ।। </div>
							<div class="verse">उदपादि च यच्छब्दैर्ज्ञानमाकारबद्धियः ।। <br />स्वतोबुद्धं तदप्राप्य नाम्ना सह निवर्तते ।। ८५८ ।। </div>
							<div class="verse">माहात्म्यमेतच्छब्दस्य यदविद्या निरस्यति ।।<br />सुषुप्त इव निद्राया दुर्बलत्वाच्च बाधते ।। ८५९ ।। </div>
							<div class="verse">दुर्बलत्वादविद्याया  आत्मत्वाद्बोधरूपिणः ।।<br />शब्दशक्तेरचिन्त्यत्वाद्विद्मस्तं मोहहानतः ।। ८६० ।। </div>
							<div class="verse">अगृहीत्वैव संबन्धमभिधानाभिधेययोः ।।<br />हित्वा निद्रां प्रबुध्यन्ते सुषुप्ते बोधिताः परैः ।। ८६१ ।। </div>
							<div class="verse">जाग्रद्वन्न यतः शब्दं सुषुप्ते वेत्ति कश्चन ।।<br />ध्वस्तेऽतो ज्ञानतोऽज्ञाने ब्रह्मास्मीति भवेत्फलम् ।। ८६२ ।। </div>
							<div class="verse">अविद्याघातिनः शब्दाद्याऽहं ब्रह्मोति धीर्भवेत् ।।<br />नश्यत्यविद्यया सार्धं हत्वा रोगमिवौषधम् ।। ८६३ ।। </div>
							<div class="verse">अवशिष्टं स्वतोबुद्धं शुद्धं मुक्तमतो भवेत् ।।<br />नातः स्याद्भावनापेक्षा नापि मानान्तरं प्रति ।। ८६४ ।।</div>
							<div class="verse">क्रियाप्रभेदविरहाज्ज्ञानं वा निखिलं तमः ।। <br />हन्त्यात्मलाभमात्रेण न तदन्या तमोह्नुतिः ।। ८६५ ।। </div>
							<div class="verse">क्रियातत्फलयोर्भेदान्न भेदः क्रिययोरतः ।।<br />प्रत्यग्ध्वान्तमतो ज्ञानं स्वात्मलब्ध्यैव हन्ति तत् ।। ८६६ ।। </div>
							<div class="verse">निष्पन्नोऽपि कुठारादिः प्रयोगविरहाद्यथा ।। <br />द्वैधीभावाय नैवालं तथा नैव प्रमाणधीः ।। ८६७ ।। </div>
							<div class="verse">अलौकिकत्वाद्वोध्यस्य स्वतश्चावगमात्मनः ।। <br />बोध्ये हि लौकिकेऽपेक्षा परतोऽवगतौ तथा ।। ८६८ ।। </div>
							<div class="verse">नद्यास्तीरे फलानीव प्रत्यक्षाद्यनपेक्षतः ।।<br />किमिवेहान्यमानेषु तवापेक्षाऽभिधाश्रुतेः ।। ८६९ ।। </div>
							<div class="verse">प्रमाता च प्रमाणं च प्रमेयो निश्चितिस्तथा ।।<br />यत्सांनिध्यात्प्रसिध्यन्ति तत्सिद्धौ किमपेक्षते ।। ८७० ।। </div>
							<div class="verse">जाग्रत्स्वप्नसुषुप्तेषु घटोऽयमिति संविदः ।।<br />व्यवधानं न चेहास्ति तद्भावाभावसाक्षितः ।। ८७१ ।। </div>
							<div class="verse">इदमेवमिदं नैवमिति बुद्धिर्विभागभाक् ।।<br />अनात्मिकाऽऽत्मवत्यत्र येनासौ किमपेक्षते ।। ८७२ ।। </div>
							<div class="verse">कर्त्रादिव्यापृतेः पूर्वमसंकीर्णमुपाधिभिः ।।<br />अविक्षिप्तमसंसुप्तं ह्यनुभवन्किमपेक्षते ।। ८७३ ।। </div>
							<div class="verse">प्रमाणमप्रमाणं च प्रमाभासस्तथैव च ।।<br />कुर्वन्त्येव प्रमां यत्र तदसंभावना कुतः ।। ८७४ ।। </div>
							<div class="verse">प्रामाण्यमेतत्पृष्ठेन कस्मान्नास्त्यभिथाश्रुतेः ।।<br />नियोगस्यापि मानत्वं नानपेक्ष्य प्रमामिमाम् ।। ८७५ ।। </div>
							<div class="verse">पश्येदात्मानमित्यादि वाक्यं यत्स्याद्विधायकम् ।। <br />ज्ञानकर्तव्यतायां तन्नियोज्य पुरुषं प्रति ।। ८७६ ।। </div>
							<div class="verse">स्वव्यापारेऽनपेक्ष्यैव वस्तुवृत्तं वचो यतः ।।<br />नियुङ्के पुरुषं तस्माद्वस्तुवृत्तं सुदुर्लभम् ।। ८७७ ।। </div>
							<div class="verse">स्वशक्त्यननुरूपं चेत्कार्यं वाक्यशतैरपि ।। <br />नियुक्तोऽपि न तत्कर्तुमलं शक्ये स हीश्वरः ।। ८७८ ।। </div>
							<div class="verse">अभिधाश्रुतिश्चेत्तत्सिद्धौ व्यायच्छेत प्रयत्नतः ।।<br />विधिवर्त्मानुगामित्वान्नार्थस्पृक्साऽस्वतन्त्रतः ।। ८७९ ।। </div>
							<div class="verse">स्वमांसान्यपि खादन्ति नियोगानतिलङ्घिनः ।।<br />जहत्यपि प्रियान्प्राणाञ्शक्यत्वादेव नान्यतः ।। ८८० ।। </div>
							<div class="verse">अशक्ये विनियुक्तोऽपि कृष्णलाञ्श्रपयेदिति ।। <br />सर्वात्मनाऽप्यसौ कुर्वन्कुर्यात्तस्करकन्दुवत् ।। ८८१ ।। </div>
							<div class="verse">ज्ञानस्य वस्तुतन्त्रत्वान्नोपासनसमुत्थितिः ।।<br />न चाऽऽवृत्त्या प्रमोत्पत्तिं प्रमाणानि प्रकुर्वते ।। ८८२ ।। </div>
							<div class="verse">नार्थस्पृग्भावना चेत्स्याह्ब्रह्मधीजन्मने न सा ।।<br />शुक्तिकाज्ञानसंभूतौ न स्वभ्यस्ताऽपि रूप्यधीः ।। ८८३ ।। </div>
							<div class="verse">द्रष्टव्यश्चेद्भवेदात्मा स्यान्नियोगस्तथाऽऽत्मनि ।।<br />निषेधाद्दर्शनस्येह न नियोगोऽस्त्यतः परे ।। ८८४ ।। </div>
							<div class="verse">मनुते यन्न मनसा मतं येन मनः सदा ।।<br />ब्रह्म विद्धि तदेव त्वं न त्विदं यदुपासते ।। ८८५ ।। </div>
							<div class="verse">शुङ्गग्राहिकया श्रुत्या ब्रह्मताऽपोदिता स्फुटम् ।।<br />उपास्यत्वैकदोषेण नियोगोऽतोऽत्र नेष्यते ।। ८८६ ।। </div>
							<div class="verse">ज्ञाताज्ञातापनिहुत्या ज्ञातृभावादिसाक्षिणः ।।<br />ब्रह्म विद्धि तदेवेति ब्रह्मता च समर्पिता ।। ८८७ ।। </div>
							<div class="verse">वाक्यार्थज्ञानकाले यः पदार्थो नैव विद्यते ।।<br />कर्तव्यः कारकापेक्षो विधेयः स न संशयः ।। ८८८ ।। </div>
							<div class="verse">विपरीतस्ततो यस्तु वाक्यादेव च गम्यते ।।<br />नित्योऽकर्मप्रयुक्तः स न विधेयः कथंचन ।। ८८९ ।। </div>
							<div class="verse">यथावस्तु हि या बुद्धिः सम्यग्ज्ञानं तदेव नः ।।<br />पौरुषायासमात्रोत्थमज्ञानं रजतादिवत् ।। ८९० ।। </div>
							<div class="verse">वस्तुमात्रानुरोधित्वात्सम्यग्ज्ञानस्य दुष्करम् ।।<br />नियोगानुप्रवेशेन वस्तुतत्त्वावबोधनम् ।। ८९१ ।। </div>
							<div class="verse">अभिधेयं न यद्वस्तुप्रत्ययश्च न ढौकते ।।<br />नियुक्तोऽपि नियोगेन तादृङ्नैवेक्षितुं क्षमः ।। ८९२ ।। </div>
							<div class="verse">अपि मानान्तरप्राप्तं वस्तुवोधं निवर्तयेत् ।।<br />नियोगार्थानुरोधेन यदि वस्त्ववबोध्यते ।। ८९३ ।। </div>
							<div class="verse">मानान्तरोत्थविज्ञानप्राप्ताबेव नियुज्यते ।।<br />नियोगादेव तद्बुद्धौ नियोगत्वं भवेद्यतः ।। ८९४ ।। </div>
							<div class="verse">भाव्यतेऽसन्नपीहार्थस्तस्यान्यत्र प्रसिद्धितः ।।<br />ब्रह्मणस्त्वप्रसिद्धत्वात्क्रियतेऽसूत्रकः पटः ।। ८९५ ।। </div>
							<div class="verse">क्रियतेऽलौकिकोऽप्यर्थः पदार्थान्वयरूपतः ।।<br />अवार्क्याथात्मकं ब्रह्म तेनादो दुष्करं मतम् ।। ८९६ ।। </div>
							<div class="verse">अवाक्यार्थात्मकं ब्रह्म कुतोऽज्ञायीति कथ्यताम् ।।<br />वाक्यातिरेकि तन्मानं नान्यत्किंचित्त्वयेष्यते ।। ८९७ ।। </div>
							<div class="verse">अथान्यदपि तन्मानं भवताऽभ्युपगम्यते ।।<br />तावतैव कृतार्थत्वाद्व्यर्थं ध्यानादिचेष्टितम् ।। ८९८ ।। </div>
							<div class="verse">निदिध्यासनशब्देन सम्यग्ज्ञानं विवक्षितम् ।।<br />उक्तानुवचने तस्य विज्ञानेनेतिनिर्णयात् ।। ८९९ ।। </div>
							<div class="verse">ब्रह्म संसर्गरूपं चेद्वाक्यादध्यवसीयते ।।<br />तावन्मात्रप्रमाणत्वात्तादृगेवास्तु तन्मितेः ।। ९०० ।। </div>
							<div class="verse">यादृक्तद्गम्यते मानात्तत्तादृङ्नेति गीःकुतः ।।<br />अमानात्कल्प्यते यादृक्तत्तथैवेति साहसम् ।। ९०१ ।।</div>
							<div class="verse">घटाकाशो महाकाश एवमाद्युक्तितोऽपि नः ।।<br />असंसृष्टार्थबोधः स्याद्यथैवं सदसीत्यतः ।। ९०२ ।। </div>
							<div class="verse">विज्ञाय प्रज्ञामित्यस्य न चार्थोऽयं विवक्षितः ।। <br />यथा तथाऽतियत्नेन तत्रैवैतत्प्रवक्ष्यते ।। ९०३ ।। </div>
							<div class="verse">स्वरूपानूक्तिमात्रत्वादप्रामाण्यं मतं यदि ।।<br />तत्त्वमस्यादिवाक्यानां सोऽरोदीदितिवाक्यवत् ।। ९०४ ।। </div>
							<div class="verse">प्रामाण्यहेतुसद्भावान्नाप्रामाण्यमिहेष्यते ।।<br />फलवन्निश्चितज्ञानजन्म प्रामाण्यकारणम् ।। ९०५ ।। </div>
							<div class="verse">तादृग्यत्रास्ति तन्मानं, नास्ति यत्र न नन्मितिः ।। <br />तत्त्वमस्यादिवाक्यार्थश्रवणानन्तरं न किम् ।। ९०६ ।। </div>
							<div class="verse">फलवन्निश्चितज्ञानजन्म साक्षात्समीक्ष्यते ।।<br />तस्मिन्सत्यप्रमाणत्वं किमिवेहोच्यते त्वया ।। ९०७ ।। </div>
							<div class="verse">सोऽरोदीदिति वाक्येभ्यो निश्चितं फलवच्च किम् ।।<br />जायते यदि विज्ञानं प्रामाण्यं केन वार्यते ।। ९०८ ।। </div>
							<div class="verse">अथ नैतदमानत्वं काममस्तु न वार्यते ।।<br />फलवन्निश्चितज्ञानजनकस्य किमागतम् ।। ९०९ ।। </div>
							<div class="verse">अथैतस्याप्रमाणत्वं मानत्वं केति भण्यताम् ।।<br />यत्राप्यभीष्टं मानत्वं तत्राप्येत्यप्रमाणता ।। ९१० ।। </div>
							<div class="verse">नरप्रवृत्तिसद्भावान्ननु तस्य प्रमाणता ।।<br />ज्योतिष्टोमादिवाक्यस्य ब्रह्मास्मीत्यत्र तन्न तु ।। ९११ ।। </div>
							<div class="verse">प्रामाण्यहेतुसद्भावान्नैतत्साध्वभिधीयते ।।<br />हेतुश्चाभिहितोऽस्माभिः प्रवृत्तिर्न तु कारणम् ।। ९१२ ।। </div>
							<div class="verse">अलंकारोऽयमस्माकं यदशेषप्रवर्तन - <br />वीजप्रध्वंसकृज्ज्ञानफलवज्जन्मकारिता ।। ९१३ ।। </div>
							<div class="verse">यथोक्तेन विचारेण विधित्रयनिषेधनम् ।।<br />कृतं तन्नित्यसंप्राप्तिहेतूक्त्याऽनवशेषतः ।। ९१४ ।। </div>
							<div class="verse">तमेवेति च वाक्यस्य विध्यसंभवमब्रुवम् ।।<br />स्वरसेनैव संप्राप्तेस्तथाऽऽत्मोपासनस्य च ।। ९१५ ।। </div>
							<div class="verse">आत्मानमनुपास्येह नानात्मानं जनोऽपि हि ।।<br />उपास्ते तेन तत्प्राप्तिर्नित्यैवेत्यभिधीयते ।। ९१६ ।। </div>
							<div class="verse">अहंप्रत्ययगम्यत्वे ह्यभ्युपेतेऽपि चाऽऽत्मनः ।।<br />अनात्मप्रत्ययोत्पत्तिरहंप्रत्ययपूर्विका ।। ९१७ ।। </div>
							<div class="verse">आत्माऽऽत्मानं सदोपास्ते तत्प्रत्ययसमन्वयात् ।।<br />निःशेषानात्मबुद्धीनां नित्यप्राप्तमुपासनम् ।। ९१८ ।। </div>
							<div class="verse">विज्ञानकारणत्वेऽपि ह्यभ्युपेतेऽन्तरात्मनः ।।<br />नित्योपासनसंप्राप्तिस्तज्ज्ञानानां तदन्वयात् ।। ९१९ ।। </div>
							<div class="verse">अभ्युपेतेऽपि च विधौ न प्रवृत्तिरिहेष्यते ।।<br />सर्वमात्मेति संदृष्टे न प्रवृत्तिरहेतुतः ।। ९२० ।। </div>
							<div class="verse">﻿नियमार्थो विधिरमिति भाष्यकृतो वचः ।।<br />अभ्युपेत्यापि वक्ष्यमीत्येवमेतत्समञ्जसम् ।। ९२१ ।।</div>
							<div class="verse">न कश्चिदपि संभाव्यो यथोक्तान्यायगौरवात् ।। <br />विधिर्यतोऽभ्युपगमान्नियमोक्तिरियं ततः ।। ९२२ ।। </div>
							<div class="verse">दर्शनं क्रियमाणं हि कर्माऽऽश्रित्य प्रसिध्यति ।।<br />आत्माऽनात्मा च तत्कर्म तदन्यस्याप्रसिद्धितः ।। ९२३ ।। </div>
							<div class="verse">यथा तण्डुलनिष्पत्तिरवघाताद्यपेक्षया ।।<br />सिध्येद्दर्शननिष्पत्तिस्तद्वदात्माद्यपेक्षया ।। ९२४ ।। </div>
							<div class="verse">अवघातस्य पाक्षिक्यां प्राप्तौ यद्वन्नियम्यते ।। <br />अवहन्यादिति तथा ह्यात्मोपास्तिर्नियम्यते ।। ९२५ ।। </div>
							<div class="verse">अनात्मोपासनप्राप्तौ ध्यायेदात्मानमित्यतः।।<br />अनात्मोपास्तेः सामर्थ्यान्निवृत्तिर्न तु शब्दतः ।। ९२६ ।। </div>
							<div class="verse">यद्यात्मोपासनाप्राप्तिः कचित्संभाव्यतेऽञ्जसा ।।<br />अवघातादिवत्कामं नियमोऽस्तु तथा सति ।। ९२७ ।।</div>
							<div class="verse">प्रत्यगर्थमनालिङ्ग्य न पराग्वर्ति किंचन ।।<br />विज्ञानं जायते यस्मादात्मोपास्तिः सदा ततः ।। ९२८ ।। </div>
							<div class="verse">प्रागप्यनात्मसंबन्धाज्जन्मनैवाऽऽत्मकर्मकम् ।।<br />विज्ञानं निखिलं यस्मान्नित्यप्राप्तिरतो भवेत् ।। ९२९ ।। </div>
							<div class="verse">उपास्यार्थातिरेकेण न चोपासनकृद्धिरुक् ।।<br />संभाव्यो नियमविधिरतो नाऽऽत्मन्यभेदतः ।। ९३० ।। </div>
							<div class="verse">उक्तं  च न्यायमापेक्ष्य नियमोऽत्यन्तदुर्लभः ।।<br />विधेर्दौर्बल्यसिद्ध्यर्थमतो भाष्यकृदुक्तवान् ।। ९३१ ।। </div>
							<div class="verse">मुक्तेष्वादिवदित्यादि यच्च किंचित्समीरितम् ।। <br />तस्याप्यसंभवः स्पष्ट उपरिष्टात्प्रवक्ष्यते ।। ९३२ ।। </div>
							<div class="verse">अनात्मोपासनमिदमितिशब्दप्रयोगतः ।।<br />प्रियमित्यादौ दृष्टत्वादप्रियोपासनं गुणात् ।। ९३३ ।।</div>
							<div class="verse">आत्मैकगुणवत्त्वेन न त्वत्राऽऽत्मैव चिन्त्यते ।।<br />आत्मोपास्यत्ववाक्याच्च वैलक्षण्यं श्रुतेर्भवेत् ।। ९३४ ।। </div>
							<div class="verse">आत्मानमितिकर्मोक्तेर्वैलक्ष्यण्यमितिः स्फुटम्‌ ।।<br />आत्मोपास्तिनिषेधाच्च न पश्यन्तीति वाक्यतः ।। ९३५ ।। </div>
							<div class="verse">नाऽऽत्मोपास्यत्वावगमाद्वाक्यशेषे भवेदिदम् ।।<br />पदनीयान्तरतरं प्रियमित्यादिशेषतः ।। ९३६ ।। </div>
							<div class="verse">आत्मानं प्रियमित्येतद्वाक्यशेषेऽवगम्यते ।।<br />तस्मादात्मैवोपास्यः स्यान्नानात्मोपास्य इष्यते ।। ९३७ ।। </div>
							<div class="verse">अकृत्स्नत्वान्निषेधश्च न त्वात्मोपासनस्य सः ।। <br />शब्दज्ञानातिवर्तित्वख्यापनायेतिशब्दनम् ।। ९३८ ।।</div>
							<div class="verse">यतो वाचो निवर्तन्ते नेति नेत्यादिकं तथा ।।<br />एवं सत्यर्थवत्सर्वमन्यथा तदनर्थकम् ।। ९३९ ।। </div>
							<div class="verse">अनात्मार्थापनुत्यर्थमात्मानमिति शब्द्यते ।।<br />नातो वाक्यान्तरं तत्स्याद्यथोक्तार्थानुवादतः ।। ९४० ।। </div>
							<div class="verse">आत्मेत्येषोपासीतेति हेतुरत्रोपदिश्यते ।।<br />अकार्त्स्न्यदोषहानाय प्रतीचः कृत्स्नतोच्यते ।। ९४१ ।। </div>
							<div class="verse">आत्मनोऽनवशेषेण संबन्धोऽनात्मवस्तुना ।।<br />रज्जुसर्पादिवन्नातः प्रतीचः शिष्यते पराङ् ।। ९४२ ।।</div>
							<div class="verse">सर्वमज्ञातमेव स्याद्यस्मिन्नज्ञात आत्मनि ।।<br />ज्ञाते ज्ञातं च कृत्स्नोऽसौ तावत्त्वात्सर्ववस्तुनः ।। ९४३ ।। </div>
							<div class="verse">युक्त्या निरूप्यमाणस्य ह्वात्मा तत्त्वमनात्मनः ।।<br />प्रत्याख्यातः स चेत्तेन कानात्मा सिध्यतामयम् ।। ९४४ ।।</div>
							<div class="verse">अनात्मतत्तवमन्वेति ह्यात्माऽसङ्गोऽगुणोऽद्वयः ।।<br />स्वतः सिद्धौ न चेत्सिध्येत्किमन्यद्भेषजं ततः ।। ९४५ ।।</div>
							<div class="verse">ज्ञातायां स्रजि तन्मोहकल्पितानां यथैकता ।।<br />प्रतीच्येवं तदज्ञानक्लृप्तानामेकतेष्यते ।। ९४६ ।। </div>
							<div class="verse">आत्मशब्दाभिधेयेऽर्थे प्रत्यक्सामान्यरूपके ।।<br />अन्तर्भवन्ति निखिला विशेषा इति केचन ।। ९४७ ।। </div>
							<div class="verse">सामान्येन समस्तं तद्विशेषैर्व्यस्तमेव च ।।<br />कृत्स्नमेवं परं ब्रह्म सदोपासीत यत्नतः ।। ९४८ ।। </div>
							<div class="verse">अवस्थावदवस्थाभिः कचित्कार्त्स्न्यं प्रचक्षते ।।<br />कार्यकारणरूपेण कचिद्व्याचक्षते तथा ।। ९४९ ।। </div>
							<div class="verse">भागभागिविभागेन नाभिनेम्यरवत्तथा ।। <br />व्याचक्षते महात्मानः संप्रदायबलात्किल ।। ९५० ।। </div>
							<div class="verse">अक्षराणामतात्पर्याद्युक्तितश्चाप्यसंभवात् ।।<br />प्रतिपत्तुं वयं तादृक्शक्रुमो नाञ्चसा परम् ।। ९५१ ।। </div>
							<div class="verse">अज्ञातं जगदज्ञाते ज्ञाते ज्ञातं च यत्र तत् ।। <br />तद्ब्रह्मैवंविधं कृत्स्नं न गोवृक्षादिवन्मतम् ।। ९५२ ।। </div>
							<div class="verse">सामान्यानि विशेषाश्च व्यावर्तन्ते परस्परम् ।।<br />प्राणादिवदतः कार्त्स्न्यं न तेषां युक्तिमद्भवेत् ।। ९५३ ।। </div>
							<div class="verse">तदानन्त्याच्च तद्वोधो नेश्वरेणापि कार्त्स्न्यतः ।।<br />क्रमशोऽक्रमशो वाऽपि शक्यः कुतं कदाचन ।। ९५४ ।। </div>
							<div class="verse">तादात्म्यभावनायां तु पुंसां संभावनाऽपि न ।।<br />शक्या सुनिपुणेनापि कर्तुं तद्व्यापृतिः कुतः ।। ९५५ ।। </div>
							<div class="verse">गङ्गावतारवन्नापि वहूपासितृकर्मता ।।<br />भावनोपचयाभावादेकैकस्मिंस्तथा सति ।। ९५६ ।। </div>
							<div class="verse">देवो भूत्वैति विबुधान्भावनोपचयान्नरः ।।<br />इति सर्वपदार्थेषु पुंसोऽशक्या विधित्सितम् ।। ९५७ ।। </div>
							<div class="verse">यज्ज्ञातमपि कार्त्स्न्येन तत्तदन्यच्च नाञ्जसा ।। <br />ज्ञानेन ज्ञायते तादृक्कृत्स्नं कथमिहोच्यते ।। ९५८ ।। </div>
							<div class="verse">पराग्वस्तु विरोधित्वात्प्रत्यग्बुद्ध्या न गम्यते ।।<br />पराञ्चीत्यपि हेतूक्तेर्नातः पिण्डादिकृत्स्नधीः ।। ९५९ ।। </div>
							<div class="verse">तथाऽऽत्मनि च विज्ञाते सर्वं ज्ञातं भवेदिति ।।<br />येनाश्रुतं श्रुतमिति कस्मिन्न्विति तथा परम् ।। ९६० ।। </div>
							<div class="verse">आत्मसाम्यग्रहेऽप्यात्मभेदमात्रगृहीतितः ।।<br />नैवानात्मार्थसामान्यविशेषाणां ग्रहो भवेत् ।। ९६१ ।। </div>
							<div class="verse">समस्तव्यस्ततादृष्टावेवमादि सुदुर्घटम् ।।<br />अपूर्वानपरानन्तरावाह्योक्तिश्च दुःस्थिता ।। ९६२ ।। </div>
							<div class="verse">पराक्प्रमेयमानानां प्रत्यगर्थधियोदितः ।।<br />बाधोऽतोऽसाध्वभिहितं समस्तव्यस्ततां प्रति ।। ९६३ ।। </div>
							<div class="verse">तथोपास्यस्य ब्रह्मत्वे श्रुत्या साक्षान्निराकृते ।।<br />नेदं यदिदमित्येवं समस्तव्यस्तता कुतः ।। ९६४ ।। </div>
							<div class="verse">स्थूलाद्यशेषापह्नुत्या चाक्षरे प्रत्यगात्मनि ।।<br />कारणान्तस्य जगत ओतप्रोतोक्तितस्तथा ।। ९६५ ।। </div>
							<div class="verse">न च प्रत्यग्धिया द्रष्टुं पराग्वस्तिवह शक्यते ।।<br />समस्तव्यस्ततैवं च न मानादुपपद्यते ।। ९६६ ।। </div>
							<div class="verse">मानभूमेश्च व्युत्थाप्य तथा विदितभूमितः ।।<br />प्रत्यङ्भात्रस्य ब्रह्मोक्तेः समस्तव्यस्तता कुतः ।। ९६७ ।। </div>
							<div class="verse">न समस्तं न च व्यस्तं नोभयं प्रत्यगात्मनि ।। <br />प्रत्यक्प्रवणया बुद्ध्या वीक्ष्यतां यदि शक्यते ।। ९६८ ।। </div>
							<div class="verse">कस्मात्पुनरिदं त्यक्त्वा दृष्टादृष्टार्थसाधनम् ।।<br />आत्मेत्येवोपासीतेति महान्यत्नः श्रुतेरिह ।। ९६९ ।। </div>
							<div class="verse">पदनीयमिदं यस्मादनात्मभ्यः परं पदम् ।।<br />सर्वज्ञेयपुमर्थानां प्रत्यग्ज्ञाने समाप्तितः ।। ९७० ।। </div>
							<div class="verse">न हि प्रतीचि विज्ञाते कश्चिदप्यवशिष्यते ।।<br />ज्ञेयोऽर्थः पुरुषार्थो वा पदनीयमतो भवेत् ।। ९७१ ।। </div>
							<div class="verse">अनात्मार्थे तु विज्ञाते स्वाध्यस्ताहिप्रबोधवत् ।।<br />न किंचित्स्यात्परिज्ञातं नानात्माऽतः प्रमित्सितः ।। ९७२ ।। </div>
							<div class="verse">अस्येति शैषिकी षष्ठी कृत्स्नसंगत्यपेक्षया ।।<br />प्रतीचा व्यतिरेकी सन्नानात्मा ह्येति संगतिम् ।। ९७३ ।। </div>
							<div class="verse">नर्ते विभागं संबन्धः प्रतीचाऽनात्मनोऽस्ति हि ।।<br />प्रत्यगर्थोऽविभागात्मा नातः संगच्छते द्वयम् ।। ९७४ ।। </div>
							<div class="verse">अतो दुःस्थितसिद्ध्येतत्पराग्वस्त्वन्तरात्मनि ।।<br />तावन्मात्रैकयाथात्म्याद्बुद्ध्यादे रज्जुसर्पवत् ।। ९७५ ।। </div>
							<div class="verse">पराक्तयैष ज्ञातोऽपि प्रत्यग्याथात्म्यहेतुतः ।।<br />अनात्माऽज्ञात एव स्याच्छुक्तिकारूप्यबोधवत् ।। ९७६ ।। </div>
							<div class="verse">निर्धारणे वा षष्ठीयं ज्ञेयार्थस्यावधारणात् ।।<br />प्रतीचो ह्यनधिगतान्नान्योऽनधिगतो यतः ।। ९७७ ।। </div>
							<div class="verse">ज्ञातोऽपि तद्वदेवास्मान्नाऽऽत्मनो विद्यते परः ।।<br />प्रत्यगज्ञानहेतुत्वात्तदन्यस्येह वस्तुनः ।। ९७८ ।। </div>
							<div class="verse">अनात्मनोऽस्य सर्वस्य व्याकृताव्याकृतात्मनः ।।<br />यस्मादात्मा परं तत्त्वं पदनीयमतो भवेत् ।। ९७९ ।। </div>
							<div class="verse">खण्डादौ गोत्ववद्यस्मात्प्रत्यग्दृष्ट्याऽन्तरात्मनि ।।<br />समीक्ष्यते हिरुङ्गनापि तेनासावात्मतत्त्वकः ।। ९८० ।। </div>
							<div class="verse">ज्ञेय आत्मैव नानात्मा पदनीयत्वकारणात् ।। <br />नन्वन्यज्ञाने नान्यस्य कचिदस्त्यवबुद्धता ।। ९८१ ।। </div>
							<div class="verse">सत्यमेवं भवेदेतद्यद्यात्माऽप्यन्य इष्यते ।।<br />आत्माऽसावन्य इति च नानुन्मत्तस्य गीरियम् ।। ९८२ ।। </div>
							<div class="verse">अनेनेति तृतीयेयमित्थंभूतार्थलक्षण ।। <br />इदंधीशब्दगम्यस्य प्रत्यङ्भात्रसतत्त्वतः ।। ९८३ ।। </div>
							<div class="verse">घटो नास्तीति कोऽन्वस्मान्मानादर्थः प्रतीयते ।।<br />संवित्तावदशेषेभ्यः प्रमाणेभ्योऽवसीयते ।। ९८४ ।। </div>
							<div class="verse">न संविदः पृथक्त्वेन नापि संविदि तद्धिया ।।<br />अनात्मवस्तूत्प्रक्ष्यं स्याद्यथा संविदियं स्वतः ।। ९८५ ।। </div>
							<div class="verse">उपलब्धोऽस्ति सन्कुम्भो लम्बोष्ठो देशकालवान् ।।<br />पूर्वपूर्वातिरेकेण नोत्तरार्थोऽनुभूयते ।। ९८६ ।।</div>
							<div class="verse">कर्त्रादिव्यापृतेः पूर्वं संवित्स्वात्मन्यवस्थितेः ।।<br />अविभागादनाख्येया तदुद्भूत्य फलायते ।।  ९८७  ।।</div>
							<div class="verse">अक्रियेऽपि यथा व्योम्नि द्युत्पत्तिस्थितिहानिभिः ।।<br />जगन्ननर्ति मय्येवं सदसद्विश्वरूपभृत् ।। ९८८ ।। </div>
							<div class="verse">नञ्घटार्थावपह्नुत्य संवित्सद्रूपमात्रया ।।<br />अवगत्यात्मना सत्त्वं सर्वदृक्स्यादविक्रियः ।। ९८९ ।। </div>
							<div class="verse">दिग्विभागोऽविभागेऽपि व्योम्नि यद्वत्प्रकल्पितः ।।<br />प्रध्वस्ताशेषभेदेऽपि मयि भिन्नधियस्तथा ।। ९९० ।। </div>
							<div class="verse">कथं पुनरबोधोत्थक्लृप्तोपायेन नत्परम् ।।<br />गम्यते सत्यमित्यस्य परिहृत्यै परं वचः ।। ९९१ ।। </div>
							<div class="verse">परमार्थात्मनाऽसत्यं पदं तदपि बोधकम् ।। <br />स्वार्थस्यैवमुपायत्वमसत्यस्याऽऽत्मनीक्ष्यताम् ।। ९९२ ।। </div>
							<div class="verse">उपायसत्यतां मुक्त्वा नान्यादृश्युपयुज्यते ।।<br />सत्यताऽत्र ह्युपायानामुपेये किं तयेष्यते ।। ९९३ ।। </div>
							<div class="verse">गवादिखुरिबिम्वो वा पदमित्युपदिश्यते ।।<br />अनन्वितार्थसिद्ध्यर्थं दृष्टान्तोऽयं तथा सति ।। ९९४ ।। </div>
							<div class="verse">गवादिबोधनिर्वृत्तिः पदतज्ज्ञानहेतुतः ।। <br />अनन्वितपदज्ञानगोपिण्डैकावसायिनी ।। ९९५ ।। </div>
							<div class="verse">यथैवं नामरूपादिप्रपञ्चोपायहेतुतः ।।<br />अप्रपञ्चात्मके भूम्नि प्रत्यग्बोधः प्रजायते ।। ९९६ ।। </div>
							<div class="verse">प्रमाणभूमावैकात्म्यं विरोधान्न प्रतीयते ।।<br />तमोन्वयाप्रमेयत्वात्तदभावेऽपि नेक्ष्यते ।। ९९७ ।।</div>
							<div class="verse">न हि वस्त्वात्मनैवाऽऽत्ममोहाद्युच्छित्तये कचित् ।।<br />प्रमाणनिरपेक्षं सद्वस्त्वलं स्वप्रसिद्धये ।। ९९८ ।। </div>
							<div class="verse">संसारानवतारः स्यान्मानवैफल्यमेव च ।।<br />इत्येतस्येह चोद्यस्य परिहाराय चोत्तरम् ।। ९९९ ।। </div>
							<div class="verse">यथा गवात्मना साक्षाद्गां विन्देद्गोपदानुगः ।।<br />प्रत्यक्चैतन्यसृत्यैवं विन्देत्तत्परमं पदम् ।। १००० ।। </div>
							<div class="verse">प्रत्यक्तया यदाभाति ह्यागमापायिसाक्षितः ।। <br />देहेन्द्रियमनोधीषु चैतन्याभासरूपकम् ।। १००१ ।। </div>
							<div class="verse">जडेष्वेकमनेकेषु कूटस्थं क्षणभङ्गिषु ।।<br />अनात्मसु तथा चाऽऽत्मा संहतेष्वप्यसंहतः ।। १००२ ।। </div>
							<div class="verse">तस्यावाक्यार्थरूपस्य पदमेतत्प्रचक्षते ।।<br />पद्यतेऽनेन तद्यस्मात्तेनेदं पदमुच्यते ।। १००३ ।। </div>
							<div class="verse">स्वमहिम्नैव चेत्सिध्येदुपायः परमार्थवत् ।।<br />स्वतः सिद्धेर्न मिथ्यात्वं तस्य स्यात्परमार्थवत् ।। १००४ ।। </div>
							<div class="verse">परमार्थादभिन्नश्चेन्नितराममृषात्मता ।।<br />इत्यादि पूर्वमुक्तं यदनुसंधेयमत्र तत् ।। १००५ ।। </div>
							<div class="verse">न सामान्यं विशेषो वा यथैकात्म्येऽवगम्यते ।।<br />उक्तमप्युत्तरत्रैतदसंतोषात्प्रवक्ष्यते ।। १००६ ।। </div>
							<div class="verse">प्रत्यगात्मनि विज्ञाते नाज्ञातमवशिष्यते ।।<br />अनेन ह्येतदित्युक्त्या तत्पूर्वमुपवर्णितम् ।। १००७ ।। </div>
							<div class="verse">निःशेषपुरुषार्थाप्तिर्दुःखहानिस्तु तत्फलम् ।।<br />यथा हेत्युच्यते श्रुत्या साधनाभिन्नमात्मनः ।। १००८ ।। </div>
							<div class="verse">ननु प्रतीचि विदिते तदन्यद्विदितं भवेत् ।।<br />ज्ञानार्थे प्रकृते कस्माल्लाभार्थेनोपसंहृतिः ।। १००९ ।। </div>
							<div class="verse">ज्ञानलाभार्थयोर्यस्मादेकार्थत्वं विवक्षितम् ।।<br />अविद्याध्वंसमात्रत्वात्तेनात्रास्त्वविरुद्धता ।। १०१० ।। </div>
							<div class="verse">नित्यलब्धैकरूपस्य नालाभोऽज्ञानतोऽन्यतः ।।<br />यथैवं तस्य लाभोऽपि तज्ज्ञानान्नान्यतो भवेत् ।। १०११ ।। </div>
							<div class="verse">आत्मता ब्रह्मणो लाभो ब्रह्मताऽप्यात्मनः फलम् ।।<br />व्यावर्त्यभेदात्तद्भित्तेरेकं वस्तु द्विरुच्यते ।। १०१२ ।।</div>
							<div class="verse">ब्रह्मता नाऽऽत्मनोऽन्यत्र नाऽऽत्मता ब्रह्मणोऽन्यतः ।।<br />यत एवमतोऽभेदो ज्ञानलाभार्थयोरिह ।। १०१३ ।। </div>
							<div class="verse">लब्धृलब्धव्ययोर्भेदो यत्राविद्योत्थभूमिषु ।।<br />फलभेदः क्रियाभेदात्तत्र भिन्नार्थता तयोः । १०१४ ।। </div>
							<div class="verse">आप्ताशेषपुमर्थोऽपि प्रत्यग्याथात्म्यमोहतः ।।<br />असर्वज्ञो भवेदात्मा तथाऽनाप्तार्थ एव च ।। १०१५ ।। </div>
							<div class="verse">तत्राऽऽत्मा लब्धाऽविद्वान्स्याल्लब्धव्यं च क्रियाफलम् ।। <br />उत्पत्त्याद्यन्तरायं सत्कारकोपात्तिपूर्वकम् ।। १०१६ ।। </div>
							<div class="verse">तादृग्लब्धोऽप्यलब्धः स्यादविद्यामात्रहेतुतः ।।<br />आद्यन्तयोरभावाच्च स्वप्नपुत्रादिलाभवत् ।। १०१७ ।। </div>
							<div class="verse">विपरीतस्वभावोऽत आत्मलाभः स्वतः सदा ।।<br />अज्ञानहेतोरन्यादृक्स च ज्ञानान्निवर्तते ।। १०१८ ।। </div>
							<div class="verse">आरभ्य सर्वं वेदेति ज्ञानार्थेनोपसंहृतिम् ।।<br />अतोऽनुविन्देदित्याह लाभार्थेनैव तत्फले ।। १०१९ ।। </div>
							<div class="verse">अप्रख्यातो यथैवाऽऽत्मा व्याकृते ख्यातिमेयिवान् ।।<br />एवं तदवबोधान्ना ख्यातिमेत्यविनश्वरीम् ।। १०२० ।। </div>
							<div class="verse">संहतिश्चक्षुरादीनां श्लोकशब्देन भण्यते ।।<br />यथाऽऽत्मा संहतिं प्रापद्व्याकृतः करणादिभिः ।। १०२१ ।। </div>
							<div class="verse">एवं विद्वानवाप्नोति पुत्रामात्यादिसंहतिम् ।। <br />उक्तज्ञानप्रवृत्त्यर्थमर्थवादोऽयमिष्यते ।। १०२२ ।। </div>
							<div class="verse">निरेषणानां नेदृग्धि संसारं प्रजिहासताम् ।।<br />फलं युक्तं प्रवृत्त्यङ्गमर्थवादो भवेदतः ।। १०२३ ।। </div>
							<div class="verse">कीर्ति चैकात्म्यविज्ञानं श्लोकं चैकात्म्यसंगतिम् ।।<br />यथोक्तवस्तुवेद्येतत्फलमाप्नोत्यभीप्सितम् ।। १०२४ ।। </div>
							<div class="verse">अव्याकृतव्याकरणं प्रत्यग्दर्शनसिद्धये ।।<br />तदन्तरायस्तत्सक्तिस्तन्निवृत्तौ परा श्रुतिः ।। १०२५ ।। </div>
							<div class="verse">शब्दादिबडिशाकृष्टचेतसः प्रत्यगीक्षणे ।। <br />न सामर्थ्यं यतस्तेभ्यो व्यावृत्त्यर्थं परा श्रुतिः ।। १०२६ ।। </div>
							<div class="verse">हेत्वन्तरोपदेशो वा पदनीयत्व आत्मनः ।।<br />तदेतदितिशास्रेण भण्यते तद्वुभुत्सवे ।। १०२७ ।। </div>
							<div class="verse">सांख्यमुक्तिनिवृत्त्यर्थमथवाऽस्तूत्तरा श्रुतिः ।।<br />प्रेयोगिराऽऽत्मनो यस्मान्निष्ठाऽऽनन्दस्य भण्यते ।। १०२८ ।। </div>
							<div class="verse">पुत्रात्प्रेय इदं तत्त्वं वित्तात्प्रियतरं तथा ।।<br />पुत्रो वित्तं च लोकेऽपि प्रसिद्धं प्रियरूपतः ।। १०२९ ।। </div>
							<div class="verse">ईयसुंस्तमवर्थे स्यात्पुत्रादीनां बहुत्वतः ।।<br />छान्दसत्वात्प्रियतमस्तथाऽऽत्मा संभवत्यपि ।। १०३० ।। </div>
							<div class="verse">वित्तात्पुत्रः प्रियः पुत्रात्पिण्डः पिण्डात्तथेन्द्रियम् ।।<br />इन्द्रियेभ्यः प्रियः प्राण आत्मा प्रियतमस्ततः ।। १०३१ ।। </div>
							<div class="verse">वित्तं द्विविधमप्यत्र वित्तशब्देन गृह्यते ।।<br />देवलोकः फलं यस्माद्देवस्यापि न तत्पदम् ।। १०३२ ।। </div>
							<div class="verse">प्रीतिसाधनहेतुत्वात्प्राणादौ प्रीतिरिष्यते ।।<br />बन्धकीप्रीतिवन्मुख्या नैवानात्मसु युज्यते ।। १०३३ ।। </div>
							<div class="verse">व्याध्याद्युपप्लुतो यस्माद्वक्ति निर्विण्णमानसः ।।<br />अद्यैव मरणं श्रेयो मम दुःखार्दितात्मनः ।। १०३४ ।।</div>
							<div class="verse">प्रतीचि निर्निमित्तैव सर्वावस्थास्वपीष्यते ।। <br />प्रीतिरग्न्युष्णवत्तस्मादात्मा प्रेयामननात्मनः ।। १०३५ ।। </div>
							<div class="verse">त्रैगुण्यात्सर्वभावानां मोहदुःखसुखात्मता ।।<br />स्वत एव त्वनध्यस्ता ह्येवं केचित्प्रचक्षते ।। १०३६ ।। </div>
							<div class="verse">तत्तु नैवं यतः सत्त्वं मोहादित्रयकृद्धियः ।। <br />भानूदयं प्रपश्यामश्चोरदृग्रोगिदिग्दृशाम् ।। १०३७ ।। </div>
							<div class="verse">समं त्रयं त्रिषु भवेन्त्रैगुण्यं चेद्रवौ मतम् ।।<br />गुणान्तराधिकारोऽपि न च भानूदये मतः ।। १०३८ ।। </div>
							<div class="verse">प्रमाणैर्गृह्यते प्रीतिर्व्यभिचारिण्यनात्मसु ।।<br />रज्ज्वां सर्पादिवन्नैवं प्रत्यगात्मनि सेक्ष्यते ।। १०३९ ।। </div>
							<div class="verse">आत्मैव प्रिय इत्यत्र हेतुः स्पष्टोऽभिधीयते ।।<br />श्रुत्याऽन्तरतरोक्त्येह तद्धेतुश्चाऽऽत्मतोच्यते ।। १०४० ।। </div>
							<div class="verse">यथाऽन्तरतमः प्रत्यक्तथोदर्के प्रवक्ष्यते ।।<br />वाचक्नव्यक्षरान्तेन ग्रन्थेन प्रत्यगात्मनः ।। १०४१ ।। </div>
							<div class="verse">प्रत्यक्ताऽन्यानपेक्षा हि तदन्यत्तदपेक्षया ।।<br />यतोऽन्तरतमः प्रत्यङ्त्कस्मादेवावगम्यते ।। १०४२ ।। </div>
							<div class="verse">यस्य त्वष्टास्ववस्थासु प्रत्यक्त्वं सममिष्यते ।।<br />तस्यान्तरतम इति दुर्घटं वचनं भवेत् ।। १०४३ ।। </div>
							<div class="verse">अन्यूनाधिकरूपासु त्वष्टावस्थास्विहाऽऽत्मनः ।।<br />कं विशेषं समश्रित्य ह्यात्माऽन्तरतमो मतः ।। १०४४ ।। </div>
							<div class="verse">भाक्तैवानात्मसु प्रीतिर्यस्मात्तस्मादनात्मनः ।।<br />व्युत्थाप्य निखिलां प्रीतिं प्रतीच्येव निवेशयेत् ।। १०४५ ।। </div>
							<div class="verse">एवं व्यवस्थितौ सत्यां युक्तिलेशोऽभिधीयते ।। <br />पुत्रादि प्रियमात्मेति द्वयोर्विवदमानथोः ।। १०४६ ।। </div>
							<div class="verse">आत्मनोऽन्यत्प्रियमिति यो ब्रूते मोहसंप्लुतः ।।<br />ब्रुवाणं तं प्रति ब्रूयादिति श्रुत्यनुशासनम् ।। १०४७ ।। </div>
							<div class="verse">यस्ते प्रियतयाऽभीष्टः सोऽचिराद्दुःखकृद्भवेत् ।।<br />यतो नङ्क्ष्यति स क्षिप्रं नश्यंश्चासुखकृत्प्रियः ।। १०४८ ।। </div>
							<div class="verse">यथोक्तस्याविसंवादं तत्तथैवेति च श्रुतिः ।।<br />आत्मैव प्रिय इत्येवं प्रतिज्ञां प्रत्यभाषत ।। १०४९ ।। </div>
							<div class="verse">यस्मादेवमतो हित्वा प्राणादीनप्रियात्मनः ।।<br />सर्वान्तरतमात्मानमुपासीत प्रियं सदा ।। १०५० ।। </div>
							<div class="verse">स य आत्मानमित्युक्त्या प्राप्तदोषनिराक्रिया ।।<br />प्रमायुक्त्वं मर्त्यत्वात्प्राणादेर्न तु वार्यते ।। १०५१ ।। </div>
							<div class="verse">व्यावृत्तसर्ववाह्यार्थप्रीतेस्तन्मुक्तिकामिनः ।।<br />न हास्येति गिरा नातो मुमुक्षोः फलकीर्तनम् ।। १०५२ ।। </div>
							<div class="verse">अाविरिञ्चाद्विरक्तश्चेत्कुम्भीपाकादिवेह यः ।।<br />आप्ताशेषक्रियाकार्यो मुक्तौ स विनियुज्यते ।। १०५३ ।। </div>
							<div class="verse">परीक्ष्य लोकानित्यादि तथा नैगमिकं वचः ।। <br />त्यज धर्ममधर्मं चेत्येवमादि स्मृतेरपि ।। १०५४ ।। </div>
							<div class="verse">आत्माविद्यापनुत्त्यर्थं प्रारब्धोपनिषत्परा ।।<br />आत्मेत्युपक्रमं यच्च तत्सूत्रं प्रागुदाहृतम् ।। १०५५ ।। </div>
							<div class="verse">तद्धेदमित्यनेनास्याः प्रमेयोऽर्थो निरूपितः ।।<br />अकृत्स्नवचसा तद्वत्प्रमाभासोऽप्यपोदितः ।। १०५६ ।। </div>
							<div class="verse">आत्मैवैकोऽत्र द्रष्टव्यः कृत्स्नत्वान्नाऽऽत्मनोऽपरः ।।<br />अकृत्स्न एव तावत्स्यात्तदन्यो यावदीक्ष्यते ।। १०५७ ।। </div>
							<div class="verse">कोऽहं कस्य कुतो वेति कः कथं वा भवेदिति ।।<br />प्रयोजकमतेरेष विध्यर्थोऽत्रावगम्यते ।। १०५८ ।। </div>
							<div class="verse">उत्पत्तिस्थितिविध्वंसाः कार्याणां स्युः कुतो न्विति ।।<br />अन्वयव्यतिरेकाख्यो व्यापारोऽत्र विधीयते ।। १०५९ ।। </div>
							<div class="verse">तपसा तत्परं ब्रह्म विद्धीति वचनादतः ।।<br />अन्वयव्यतिरेकाख्यो व्यापारोऽत्र तपो मतम् ।। १०६० ।। </div>
							<div class="verse">यतो वा इत्यतो वाक्यान्न तदन्यत्तपो भवेत् ।।<br />लक्षणोक्तेर्य आत्मेति सोऽन्वेष्टव्यइति श्रुतेः ।। १०६१ ।। </div>
							<div class="verse">त्यक्ताप्रियपरागर्थो ह्यमानित्वादिसाधनः ।।<br />प्रियात्मानमुपासीत शक्रवद्ब्रह्मचर्यवान् ।। १०६२ ।। </div>
							<div class="verse">आत्मेत्यनेन वाक्येन ब्रह्मविद्योपसूत्रिता ।।<br />यदर्थोपनिषत्कृत्स्ना वृ्त्तिस्तस्या भविष्यति ।। १०६३ ।। </div>
							<div class="verse">आत्मेत्येकमिदं सूत्रं कण्डिकाद्वयमेव वा ।।<br />अध्यायो वा समस्तोऽयमध्यायद्वयमेव वा ।। १०६४ ।। </div>
							<div class="verse">अव्याकृतव्याकरणप्रभृतीन्यपरे विदुः ।। <br />पञ्चैव किल सूत्राणि तथाऽपीष्टं न बाध्यते ।। १०६५ ।। </div>
							<div class="verse">अव्याकृतं स एषेह तथाऽऽत्मैवेति चापरः ।।<br />पदनीयं तथा प्रेयः पदार्थाः पञ्च सूत्रिताः ।। १०६६ ।। </div>
							<div class="verse">यथोक्तानां च सूत्राणामा शास्रस्य समापनात् ।। <br />वृत्तिः स्यादुत्तरो ग्रन्थस्तत्र तेषां समन्वयात् ।। १०६७ ।। </div>
							<div class="verse">व्याचिख्यासुरथेदानीं सूत्रार्थाञ्श्रुतिरञ्जसा ।।<br />प्रयोजनाभिधित्साया उपोद्धाते प्रवर्तते ।। १०६८ ।। </div>
							<div class="verse">वक्ष्यमाणवचो वस्तु तच्छब्देनाभिधीयते ।।<br />व्रह्म जिज्ञासवो विप्रा आहुर्यद्गुरुसंनिधौ ।। १०६९ ।। </div>
							<div class="verse">विज्ञाताशेषवेदान्तसर्वस्वं ब्रह्मणि स्थितम् ।।<br />उपसद्य गुरुं न्यायादाहुः केचिन्मुमुक्षवः ।। १०७० ।। </div>
							<div class="verse">यज्ञाद्याहितसंस्कारा अपास्ताशेषसाधनाः ।।<br />सांसारिकपुमर्थेभ्यो विरक्ताः शुद्धबुद्धयः ।। १०७१ ।। </div>
							<div class="verse">त्यक्त्वा कर्माणि निःसङ्गाः कर्मणां चरितार्थतः ।। <br />ब्रह्मविद्याप्लवेनेमं संसाराब्धिं तितीर्षवः ।। १०७२ ।। </div>
							<div class="verse">आ विरिञ्चात्पुमर्थानामकृत्स्नत्वादिदोषतः ।। <br />वितृषोऽशेषतद्दोषध्वस्तिश्रेयः परीप्सवः ।। १०७३ ।। </div>
							<div class="verse">साक्षेपमाहुः श्रेयांसं गुरुं प्राप्य निरेषणाः ।।<br />गुरुद्वारैव विद्येह श्रेयःप्राप्तौ क्षमा यतः ।। १०७४ ।। </div>
							<div class="verse">किमाहुरित्यपेक्षायामिदं तदभिधीयते ।।<br />मन्यन्त इत्यनेनैव य़च्छब्दो याति संगतिम् ।। १०७५ ।। </div>
							<div class="verse">अव्यावृत्ताननुगतं वस्तु ब्रह्मगिरोच्यते ।। <br />मुख्यार्थो ब्रह्मशब्दोऽयमेवं सत्युपपद्यते ।। १०७६ ।। </div>
							<div class="verse">तद्यया वेद्यते बुद्ध्या तदसाधारणात्मना ।।<br />ब्रह्मविद्येति तां साक्षाच्छेमुषीं प्रतिजानते ।। १०७७ ।। </div>
							<div class="verse">सर्वं कृत्स्नं भविष्यामो मन्यन्ते ब्रह्मविद्यया ।। <br />यन्मनुष्या वयं तत्र विरोधमनुयुष्दमहे ।। १०७८ ।। </div>
							<div class="verse">कृत्स्नमेव यतः प्रोक्तं वस्तु यत्पारमार्थिकम् ।।<br />तत्प्रमाणविशद्ध्यर्थं चोदयन्ति मुमुक्षवः ।। १०७९ ।। </div>
							<div class="verse">ब्रह्मविद्यैव कृत्स्नाप्तौ यस्मात्साधनमुच्यते ।।<br />तत्प्राौ तत्तमोमात्रं व्यवधानमतो भवेत् ।। १०८० ।।</div>
							<div class="verse">द्योतिकैव यतो विद्या न त्वसौ कारकं ततः ।।<br />उत्पत्त्यादिक्रियाकार्यं तस्माच्चेह न शङ्क्यते ।। १०८१ ।। </div>
							<div class="verse">सिद्धेऽर्थे द्योतको दीपो न तु कार्ये यतस्ततः ।।<br />सर्वात्मभावः सर्वेषां सिद्धः प्रागपि बोधतः ।। १०८२ ।। </div>
							<div class="verse">अतोऽकृत्स्रा वयं मोहात्कृत्स्नात्मानोऽपि वस्तुतः ।।<br />निहत्य विद्ययाऽविद्यां यामः कार्त्स्न्यं स्वतोगतम् ।। १०८३ ।। </div>
							<div class="verse">अधिकारविनिश्चित्यै मनुष्या इति गीरियम् ।।<br />मनुष्याणां हि निःशेषत्रय्यर्थेऽधिकृतिर्यतः ।। १०८४ ।। </div>
							<div class="verse">दृष्टार्थतो वा विद्याया मनुष्यग्रहणं कृतम् ।।<br />तावन्मात्रोऽधिकार्यत्र नाग्निहोत्राधिकारिवत् ।। १०८५ ।। </div>
							<div class="verse">प्रत्यबुध्यत यो यस्तदिति चोर्ध्वं प्रवक्ष्यति ।।<br />नातः कर्माधिकार्यत्र दृष्टार्थत्वादपेक्ष्यते ।। १०८६ ।। </div>
							<div class="verse">कर्मभ्य इव च ज्ञानात्फलप्राप्तिं सुनिश्चिताम् ।।<br />मन्यन्त उभयत्रापि श्रुतिमानाविशेषतः ।। १०८७ ।। </div>
							<div class="verse">यन्मन्यन्ते नरास्तत्र विरुद्धमिव लक्ष्यते ।।<br />यतोऽतश्चोदयामोऽत्र यथा विप्रतिषिद्धता ।। १०८८ ।। </div>
							<div class="verse">किमु तद्ब्रह्म यद्वेद्यं यज्ज्ञानात्सर्वताऽऽप्यते ।। <br />किंचापि तदवेदन्यद्यज्ज्ञानात्कृत्स्नतामगात् ।। १०८९ ।। </div>
							<div class="verse">ब्रह्माकृत्स्रं मतं तच्चेदुक्तदोषानिराकृतेः ।। <br />अऩुपास्यं भवेत्तादृक्प्राणादिवदसंशयम् ।। १०९० ।। </div>
							<div class="verse">कल्पना नापि गौण्यत्र मुख्यार्थे सति युज्यते ।।<br />न ह्यालभन्ते बाहीकं मुख्ये गवि सति कचित् ।। १०९१ ।। </div>
							<div class="verse">मुख्यं ब्रह्म न चेदस्ति गौणं स्यात्तद्विना कुतः ।। <br />मुख्यमग्निं विना गौणं न लोकोऽप्यवगच्छति ।। १०९२ ।।</div>
							<div class="verse">अकृत्स्नज्ञानतो नापि पुरुषोर्थोऽवगम्यते ।।<br />ब्रह्माज्ञानसमुत्थत्वान्मिथ्याज्ञानत्वकारणात् ।। १०९३ ।।</div>
							<div class="verse">मेयमानादिसंभित्तिर्यदि नामेह लभ्यते ।।<br />अयथावस्तुरूपत्वात्स्वप्नमेयादिवत्तु सा ।। १०९४ ।। </div>
							<div class="verse">अकृत्स्नस्य च ब्रह्मत्वं विरुद्धं भानुशैत्यवत् ।। <br />तस्मादकृत्स्नं ब्रह्मेति न मानेनोपपद्यते ।। १०९५ ।। </div>
							<div class="verse">ब्रह्मास्तु तर्हि तत्कृत्स्नमुक्तदोषासमन्वयात् ।। <br />मुख्यार्थलाभतश्चापि तस्य च प्रकृतत्वतः ।। १०९६ ।। </div>
							<div class="verse">न कृत्स्नमिति तद्गाह्यं तत्प्रमाणाद्यसंभवात् ।।<br />तदन्यवस्तुसद्भावे तद्ब्रह्मत्वं विहन्यते ।। १०९७ ।। </div>
							<div class="verse">न च मानानपेक्षस्य सिद्धिरभ्युपगम्यते ।। <br />मानादियत्नानर्थक्यप्रसक्तिः स्यात्तथा सति ।। १०९८ ।। </div>
							<div class="verse">सदानुदितालुप्तैकज्ञप्तिमात्रसतत्त्वकम् ।।<br />यद्यपीष्टं तथाऽपीदं नाऽऽत्ममोहापनोदकृत् ।। १०९९ ।। </div>
							<div class="verse">न हि मानमनाश्रित्य वस्त्वात्माज्ञानहानिकृत् ।।<br />स्रक्स्थाण्वादादृष्टत्वादुक्तदोषोऽपि चाऽऽपतेत् ।। ११०० ।। </div>
							<div class="verse">मानाद्यनभ्युपेतौ हि न किंचिद्वस्तु सिध्यति ।।<br />तदभ्युपेतौ ब्रह्मत्वं व्यावृत्तेर्न प्रसिध्यति ।। ११०१ ।। </div>
							<div class="verse">यथाकथंचिच्छब्दार्थो यदि नामाभ्युपेयते ।।<br />तथाऽपि दोषवद्ब्रह्म यथा तदधुनोच्यते ।। ११०२ ।। </div>
							<div class="verse">कृत्स्नं वा यदि वाऽकृत्स्नं यथेच्छसि तथाऽस्तु तत् ।। <br />ब्रह्मत्वं किं स्वतस्तस्य किंवा तत्परातो मतम् ।। ११०३ ।। </div>
							<div class="verse">यदि तावत्स्वतस्तत्स्याद्ब्रह्मविद्या निरर्थिका ।।<br />न ह्युष्णत्वं हुताशस्य परतः कुर्वते बुधाः ।। ११०४ ।। </div>
							<div class="verse">ज्ञानमूर्तेर्न चाज्ञानमागन्तु सहजं तथा ।।<br />भानौ तमोवत्तेनेदृग्ब्रह्म नैवोपपद्यते ।। ११०५ ।। </div>
							<div class="verse">शास्राद्यारम्भानर्थक्यदोषश्चापि प्रसज्यते ।।<br />स्वानुभूतिविरोधोऽपि ब्रह्मत्वं चेद्भवेत्स्वतः ।। ११०६ ।। </div>
							<div class="verse">योषाग्निवच्चेच्छास्रं स्याद्वृष्टिमात्रविधायकम् ।। <br />तथा सत्यविरोधः स्याद्भिन्नाधिकरणत्वतः ।। ११०७ ।। </div>
							<div class="verse">सदसीति क्रियानिष्ठं प्रत्यक्षाद्यर्थनिष्ठितम् ।।<br />विरोधः कोऽनयोरत्र मिथोर्थासंस्पृशोः सतोः ।। ११०८ ।। </div>
							<div class="verse">नैतदेवं यतो वाक्यं वस्तुनिष्ठं पुरोदितम् ।।<br />विरोध एव तेन स्यादेकाधिकरणत्वतः ।। ११०९ ।। </div>
							<div class="verse">अशक्या ब्रह्मदृष्टिश्च कर्तुं ब्रह्माप्रसिद्धितः ।।<br />लोकसिद्धौ तु योषाग्नी तद्दृष्टिः सुकरेष्यते ।। १११० ।। </div>
							<div class="verse">अथाग्निवच्चेत्तद्ब्रह्म सिद्धं मानान्तरान्मतम् ।। <br />तावतैव कृतार्थत्वात्किमन्यत्प्रार्थ्यते श्रुतेः ।। ११११ ।। </div>
							<div class="verse">तद्दृष्टावेन निःशेषपुरुषार्थसमाप्तितः ।।<br />फलान्तराय तद्दृष्टिर्न च स्यादग्निदृष्टिवत् ।। १११२ ।। </div>
							<div class="verse">परतोऽपि च कृत्स्नत्वे ब्रह्मत्वं दुःस्थासिद्धिकम् ।।<br />क्रियातो ज्ञानतो वा तद्यदि वोभयसंश्रयात् ।। १११३ ।। </div>
							<div class="verse">न ब्रह्मता क्रियातः स्यादुत्पत्त्यादिसमन्वयात् ।।<br />न स्यादाद्यन्तवद्ब्रह्म ह्यपूर्वाजादिशास्रतः ।। १११४ ।। </div>
							<div class="verse">अपवादश्च बहुशः कर्मकार्यस्य दृश्यते ।।<br />मुमुक्षुत्वस्य तद्धेतोः कर्मकार्यं न तत्ततः ।। १११५ ।। </div>
							<div class="verse">अथ ज्ञानात्तदभवत्कृत्स्नं ब्रह्मेति चेन्मतम् ।।<br />अन्यानन्यप्रमेयत्वे तथाऽपीष्टं न सिध्यति ।। १११६ ।। </div>
							<div class="verse">क्रियाविरोधः प्राप्नोति यद्यनन्यस्य मेयता ।।<br />श्रुत्यन्तरविरोधश्च प्रत्यग्दृष्टौ प्रसज्यते ।। १११७ ।। </div>
							<div class="verse">तथाच ज्ञानसाध्यत्वं ब्रह्मणः संप्रसज्यते ।।<br />अन्यानन्यप्रमेयेऽपि दोषोऽयं दुर्निवारणः ।। १११८ ।। </div>
							<div class="verse">बुद्ध्वाऽथान्यत्तदभवत्तदन्यत्किमबुध्यत ।।<br />तदप्यन्यत्पुराऽज्ञासीदनवस्था प्रसज्यते ।। १११९ ।। </div>
							<div class="verse">निर्निमित्तस्य कृत्स्नत्वेऽप्यस्मदादेस्तथा न किम् ।।<br />पक्षपातः श्रुतेर्नापि प्रामाण्यादुपपद्यते ।। ११२० ।। </div>
							<div class="verse">समुच्चयनिषेधश्च युक्तिभिर्वक्ष्यते स्फुटम् ।।<br />प्रधानगुणभावोऽपि विरोधान्न तयोर्भवेत् ।। ११२१ ।। </div>
							<div class="verse">इत्यादिबहुदोषत्वाद्दुःसंभाव्यं प्रमाणतः ।।<br />विद्ययैवाऽऽप्नुमः कार्त्स्न्यमित्यादि यदुदीरितम् ।। ११२२ ।। </div>
							<div class="verse">न कश्चिदापि दोषोऽत्र यथैतदुपपत्स्यते ।।<br />अन्यथा कल्प्यमानेऽस्मिन्नुक्तदोषपरंपरा ।। ११२३ ।। </div>
							<div class="verse">एवं तावदुपोद्धातो व्याख्यातोऽत्र समासतः ।।<br />भगवत्पादभाष्येऽस्मिन्नन्यदीयोऽपि वर्ण्यते ।। ११२४ ।। </div>
							<div class="verse">तदतद्ब्रह्मविद्याया आरम्भे फलमुच्यते ।। <br />तत्प्रवृत्त्यङ्गतायै च तत्फलस्य प्रकीर्तनम् ।। ११२५ ।। </div>
							<div class="verse">वक्ष्यमाण उपोद्धातो ब्रह्मविद्या ततः परम् ।।<br />ततोऽप्यूर्ध्वं फलोक्तिश्चेत्तच्छब्देनोच्यते कथम् ।। ११२६ ।। </div>
							<div class="verse">अनन्तरेण संबन्धसामर्थ्ये सत्यमानतः ।।<br />दवीयसाऽभिसंबन्धस्तच्छब्दस्योच्यते कुतः ।। ११२७ ।। </div>
							<div class="verse">द्वैतैकत्वात्मकं साक्षाद्ब्रह्मविद्योदयात्पुरा ।।<br />समाप्य तत्फलं कृत्स्नं जातकौतूहलाः परे ।। ११२८ ।।</div>
							<div class="verse">आहुरेवं द्विजाः केचिद्विरक्ताः पूर्वभूमितः ।।<br />संभाव्यते ब्रह्मविद्भिर्यत्तदर्थबुभुत्सवः ।। ११२९ ।। </div>
							<div class="verse">द्वैतैकत्वधिया नैव पूर्वया फल्गुकार्यया ।।<br />संभाव्यते सर्वभूतिर्यतः सा ब्रह्मविद्यया ।। ११३० ।। </div>
							<div class="verse">द्वैतैकत्वमतिर्यद्वत्स्वानुरूपफलाप्तये ।।<br />अलं सर्वमतिस्तद्वत्सर्वभावफलाप्तये ।। ११३१ ।। </div>
							<div class="verse">ब्रह्मबुद्द्या भविष्यामः कृत्स्नं ब्रह्मेति तद्विदः ।।<br />यन्मन्यन्तेऽथ तद्ब्रह्म किमवेदिति पृच्छ्यते ।। ११३२ ।। </div>
							<div class="verse">किमवेदिति यः प्रश्नः स किं स्यात्कर्तृकर्मणोः ।।<br />विद्यायाः पृच्छयते कर्ता कर्म वेह विवक्षितम् ।। ११३३ ।। </div>
							<div class="verse">ब्रह्मणा चेत्कृता विद्या निष्फलेयं प्रसज्यते ।।<br />ब्रह्मविद्योदयाद्यस्मादभूद्ब्रह्म पुराऽपि तत् ।। ११३४ ।। </div>
							<div class="verse">तस्मात्कर्मैव विद्यायाः पिपृच्छिषितमत्र तु ।।<br />प्रमेयोपाश्रयादेव यतः प्रामाण्यमुच्यते ।। ११३५ ।। </div>
							<div class="verse">वस्तुनिष्ठत्वतोऽदोषः कर्तर्यपि विवक्षिते ।। ११३६ ।। <br />सर्वं ब्रह्माभवद्यस्माद्विज्ञानात्तदिहोच्यते ।।<br />ब्रह्मविद्येति सर्वाप्तावसाधारणकारणम् ।। ११३७ ।। </div>
							<div class="verse">सर्वैकत्ववबोधोऽयं ब्रह्मविद्यागिरोच्यते ।।<br />द्वैतस्याद्वैतयाथात्म्यात्क्लृप्तसर्पादितत्त्ववत् ।। ११३८ ।। </div>
							<div class="verse">सर्वैकत्वं परं ब्रह्म परमात्मेति यं विदः ।।<br />तन्मोहजानां सर्वेषां स तत्त्वं परमार्थतः ।। ११३९ ।। </div>
							<div class="verse">तदज्ञानैकहेतुत्वात्तेनैव परमात्मना ।।<br />तदन्यान्यात्मवन्ति स्युः सर्पादीनि स्रजा यथा ।। ११४० ।। </div>
							<div class="verse">उक्तात्मच्युतदृष्टीनां तदबोधैकहेतुतः ।।<br />आब्रह्मस्थाणुभेदोऽयं नामरूपक्रियात्मकः ।।<br />अविद्याकृत एवायं न यथावस्तुधीकृतः ।। ११४१ ।। </div>
							<div class="verse">तमोघ्न्यैव ततो ब्रह्म प्राप्यते ब्रह्मविद्यया ।। ११४२ ।। <br />यथोक्ततत्त्वकान्येव रज्ज्वां तत्क्लृप्तवस्तुवत् ।। <br/>सूत्रं विराड्देवता च यावत्किंचिच्च वस्त्विह ।। ११४३ ।। </div>
							<div class="verse">ब्रह्मैवेदं यथा सर्वं विद्यया तदबोधजम् ।।<br />अविद्यया तथाऽकृत्स्नं ब्रह्म सूत्रादिरूपकम् ।। ११४४ ।। </div>
							<div class="verse">भावनाज्ञानकर्माणि साधनानीति यद्यपि ।।<br />तत्सतत्त्वमविद्यैव यतोऽतः सैव कारणम् ।। ११४५ ।। </div>
							<div class="verse">न हि साधनसापेक्षं वस्तु स्यात्पारमार्थिकम् ।।<br />परमार्थं न वस्त्वस्ति यत्परायत्तसिद्धिकम् ।। ११४६ ।।  </div>
							<div class="verse">मोहोत्याः पृथगात्मानः साधनायत्तसिद्धिकाः ।।<br />सूत्रादयस्तृणान्ताः स्युरन्योन्यव्यभिचारिणः ।। ११४७ ।। </div>
							<div class="verse">सर्वेऽप्येते यथादृष्टि ह्येकैकस्य तमस्विनः ।। <br />सूत्रादयोऽनुभूयन्ते यथाकर्म यथाश्रुतम् ।। ११४८ ।। </div>
							<div class="verse">अविद्यैव यतोऽमीषां प्रागभाषो न तत्परम् ।।<br />भावनाज्ञानकर्मभ्यो जन्मैषां तेन नान्यतः ।। ११४९ ।। </div>
							<div class="verse">यथैता दर्शनावस्थाः कार्यमासां तथाविधम् ।।<br />उत्पाद्यमाप्यं संस्कार्यं विकार्यं च क्रियावशात् ।। ११५० ।। </div>
							<div class="verse">पिण्डात्माऽहमितीक्षाणः पिण्डमेव प्रपद्यते ।।<br />दैवं विराजं सूत्रं च मृतः सन्प्रतिपद्यते ।। ११५१ ।। </div>
							<div class="verse">संस्कारोपचयाद्यद्वद्देवो भूत्वैति देवताम् ।। <br />संस्कारापचयाद्ध्वंसस्तथा तासां न संशयः ।। ११५२ ।। </div>
							<div class="verse">ब्रह्मणोऽन्यद्यतो वस्तु ब्रह्मैव परमार्थतः ।।<br />तदबोधात्तदन्यत्तद्बोधाद्ब्रह्मैव तत्त्वतः ।। ११५३ ।। </div>
							<div class="verse">सूत्रादिदर्शनानां स्यात्सूत्राद्येव यथा फलम् ।।<br />परात्मदर्शनस्यापि तद्भावः स्यात्तथा फलम् ।। ११५४ ।। </div>
							<div class="verse">ब्रह्मभावोऽत्र नित्यः स्यात्कारणाद्यनपेक्षतः ।।<br />अनित्यमितरत्सर्वं यदविद्याविजृम्भितम् ।।। ११५५ ।। </div>
							<div class="verse">अनित्यं दर्शनं ज्ञेयं नित्यस्यापि परात्मनः ।।<br />मोहमात्रान्तरायत्वात्कादाचित्कं हि दर्शनम् ।। ११५६ ।। </div>
							<div class="verse">अहमेव परं ब्रह्मेत्यस्यार्थस्याप्रबुद्धता ।।<br />अविद्येति वयं ब्रुमो येह नास्ति सदाऽऽत्मनि ।। ११५७ ।। </div>
							<div class="verse">परात्मनि तु संबोधो नित्यः स्याच्छशिशीतवत् ।। <br />तदन्यात्मस्वनित्योऽसौ सोहसंवीतबुद्धिषु ।। ११५८ ।। </div>
							<div class="verse">तत्रैवं सति योऽकार्त्स्न्यमित्वा ब्रह्माप्रबोधतः ।।<br />सर्वात्मविद्ययाऽविद्यां हत्वा ब्रह्माभवत्पुमान् ।। ११५९ ।। </div>
							<div class="verse">पुराऽपि चाऽऽत्मसंबोधाद्ब्रह्मैवायं स्वतो ह्यभूत् ।। <br />यतोऽतस्तत्त्वसंबोधाद्ब्रह्म ब्रह्म प्रपद्यते ।। ११६० ।। </div>
							<div class="verse">प्रत्यग्याथात्म्यसंबोधात्तदन्यत्रैव या मतिः ।।<br />परार्था सा मतिर्ज्ञेया बाह्यकर्मव्यपाश्रया ।। ११६१ ।। </div>
							<div class="verse">अहं ब्रह्मेति यज्ज्ञानं स्वार्थमेव तदिष्यते ।।<br />सर्वप्रयोगवीजात्मध्वान्तोच्छेदित्वहेतुतः ।। ११६२ ।। </div>
							<div class="verse">निःशेषपुरुषार्थानां ज्ञेयानां चापि कृत्स्नतः ।।<br />प्रत्यक्तत्त्वपरिज्ञानसमुत्पत्तौ समाप्तितः ।। ११६३ ।। </div>
							<div class="verse">भर्तृप्रपञ्चप्रस्थानमेवमेतद्यथोदितम् ।।<br />इतोऽन्यत्रापि तद्भाष्यं गमयेदेवमेव तु ।। ११६४ ।। </div>
							<div class="verse">ब्रह्मभाविरवं श्रुत्वा ये तु व्याचक्षतेऽन्यथा ।।<br />तानुद्दिश्य विचारोऽयं प्रारब्धो गुरुभिः स्फुटः ।। ११६५ ।। </div>
							<div class="verse">यथोक्तसूत्रव्याख्यायां प्रयोजनविवक्षया ।।<br />उपोद्धातोक्तदोषाणां परिहाराय यत्यते ।। ११६६ ।। </div>
							<div class="verse">ब्रह्मविद्योपदेशस्य विषयश्चावधार्यते ।।<br />साक्षाद्ब्रह्माथवा ब्रह्म यदि वोभयरूपकम् ।। ११६७ ।। </div>
							<div class="verse">समाशङ्कितनिःशेषदोषनागन्धितं स्फुटम् ।।<br />श्रुतिः प्रतिवचः प्राह दोषमूलनिरासकृत् ।। ११६८ ।। </div>
							<div class="verse">ब्रह्मेति ब्रह्मशब्दोऽयं मुख्यब्रह्मार्थवाचकः ।।<br />अपूर्वादिश्रुतेर्ज्ञेयो ब्रह्मत्वं न ततोऽन्यथा ।। ११६९ ।। </div>
							<div class="verse">अविचारितसंसिद्धिप्रत्यगज्ञानकारणात् ।।<br />अब्रह्मेव तदाभाति मोहसंवीतचेतसः ।। ११७० ।। </div>
							<div class="verse">प्रत्यक्संबोधविध्वस्तप्रत्यङ्भोहः परात्मनः ।।<br />संभावयति संबोधान्नान्यद्वस्त्वन्तरं यथा ।। ११७१ ।। </div>
							<div class="verse">एवमेव महामोहसंवीतधिषणः पुमान् ।।<br />ब्रह्मैवापि स्वतो मोहान्न तत्संभावयत्यपि ।। ११७२ ।। </div>
							<div class="verse">बुद्धतत्त्वस्य लोकोऽयं जडोन्मत्तपिशाचवत् ।।<br />बुद्धतत्त्वोऽपि लोकस्य जडोन्मत्तपिशाचवत् ।। ११७३ ।। </div>
							<div class="verse">यदि नामास्ति संभेदः साक्षात्कल्पितसर्पयोः ।।<br />भीतं प्रत्यविशिष्टोऽसौ वास्तवत्वादनादृतः ।। ११७४ ।। </div>
							<div class="verse">प्रत्यक्तत्त्वं तमोमात्रव्यवधानादिहोच्यते ।।<br />ब्रह्मभावीति न पुनर्वस्तुतत्त्वव्यपेक्षया ।। ११७५ ।। </div>
							<div class="verse">इदंधीशब्दगम्यं यद्ब्रह्मरूपाद्विशिष्यते ।।<br />ब्रह्मैव तदुपाधीहेदंशब्देनाभिधीयते ।। ११७६ ।। </div>
							<div class="verse">योऽसावविद्योत्सङ्गस्थः प्राक्प्रविष्ट इतीरितः ।। <br />स्वाभासान्तः सं संमोहान्नामरूपात्मकोऽभवत् ।। ११७७ ।। </div>
							<div class="verse">अव्याकृतादिपिण्डान्तं पर एव त्वविद्यया ।।<br />तदात्मत्वं समापेदे न त्वसौ परमार्थतः ।। ११७८ ।। </div>
							<div class="verse">प्रागात्मबोधात्पिण्डादौ याऽऽत्मेत्यासीन्मतिर्दृढा ।।<br />सा तत्तत्त्वमसंप्राप्य सिद्धा स्रगाहिबोधवत् ।। ११७९ ।। </div>
							<div class="verse">अविद्याकल्पितांस्तस्मादन्वयव्यतिरेकतः ।।<br />विधूयानात्मनोऽशेषांस्तत्प्रत्यग्रूपमैक्षत ।। ११८० ।। </div>
							<div class="verse">प्रत्यग्याथात्म्यविद्याग्निसंप्लुष्टाशेषतत्तमः ।। <br />ब्रह्मैवाऽऽत्मानमेवेति प्रत्यबुध्यत वाक्यतः ।। ११८१ ।। </div>
							<div class="verse">न हि प्लुष्टाखिलाविद्यः प्रतीच्यन्यन्मनागपि ।।<br />प्रत्यग्दृष्ट्येक्षतेऽन्यस्य तदविद्यैकहेतुतः ।। ११८२ ।। </div>
							<div class="verse">अद्वैतविषयं च्चेदमेकं ब्रह्मेति भण्यते ।। <br />समस्तव्यस्तता यस्मान्नेह प्रत्यग्धियेक्ष्यते ।। ११८३ ।। </div>
							<div class="verse">मिथ्याभिमानात्संपत्तिरविद्योत्थासु भूमिषु ।।<br />यत्र वा अन्यदित्येवं श्रुतिश्चाषि जगौ तथा ।। ११८४ ।। </div>
							<div class="verse">निरविद्य इहाद्वैते भेदहेतोरसंभवात् ।।<br />स्वत एवाभिसंपत्तिर्यत्र त्वस्येतिशास्रतः ।। ११८५ ।। </div>
							<div class="verse">तस्मात्तदिति विद्यायाः पूर्णता फलमुच्यते ।।<br />तदन्यस्य त्वकृत्स्नत्वाज्जिहासाविषयत्वतः ।। ११८६ ।। </div>
							<div class="verse">यदिदंशब्दनिर्दिष्टं पूर्णाविद्यैकहेतुजम् ।।<br />अहं ब्रह्मेति तद्ध्वंसात्पूर्णमेवाभवत्स्वतः ।। ११८७ ।। </div>
							<div class="verse">भर्तृप्रपञ्चभाष्यस्य प्रचारोऽयं प्रदर्शितः ।।<br />श्रुत्यक्षरानुसारेण तथाऽनुभववर्त्मना ।। ११८८ ।। </div>
							<div class="verse">ब्रह्मेतिब्रह्मशब्देन द्वैतैकत्वात्मकं किल ।।<br />भण्यते न परं ब्रह्म तस्य विद्यानपेक्षतः ।। ११८९ ।। </div>
							<div class="verse">परस्य ब्रह्मता यस्मादनन्यायत्तसिद्धिका ।।<br />स्वत एव तु तत्सिद्धेर्नातस्तदभिधीयते ।। ११९० ।। </div>
							<div class="verse">तथा कालानवच्छित्तेरासीदिति न तत्प्रति ।।<br />घटते कालसंबन्धो विरिञ्चे तूपपद्यते ।। ११९१ ।। </div>
							<div class="verse">ननु तस्यापि विज्ञानं नोपदेशव्यपेक्षया ।।<br />जन्मनैवास्य तत्सिद्धेर्न युक्ता ब्रह्मगीरियम् ।। ११९२ ।। </div>
							<div class="verse">आसीदिति च निर्देशस्तस्मिन्नपि न युज्यते ।।<br />विरिञ्चस्य त्रिकालत्वादासीदस्ति भविष्यति ।। ११९३ ।।</div>
							<div class="verse">यत एवमसंतोषात्पक्षान्तरसमाश्रयः ।।<br />मनुष्याधिकृतेर्वेति क्रियते  पूर्वपक्षिणा ।। ११९४ ।। </div>
							<div class="verse">मनुष्याः प्रकृताः पूर्वं ते च निःश्रेयसार्थिनः ।।<br />ब्रह्मणो नत्वनर्थित्वात्तथा चाप्रकृतत्वतः ।। ११९५ ।। </div>
							<div class="verse">ऋष्यादिवचसा चापि ब्रह्मविद्याऽविशेषतः ।।<br />सर्वार्थैव समुद्दिष्टा नाग्रजन्मैकगोचरा ।। ११९६ ।। </div>
							<div class="verse">जन्मनैव तु तत्सिद्धेर्नोपदेशव्यपेक्षता ।।<br />ज्ञानमप्रतिघं यस्य वैराग्यं चेति च स्मृतेः ।। ११९७ ।। </div>
							<div class="verse">द्वैतैकत्वात्मकब्रह्मविद्याकर्मैकसाधनः ।। ११९८ ।। <br />अपरब्रह्मतापन्नो भोज्याद्व्यावृत्तमानसः ।।</div>
							<div class="verse">निःशेषप्राप्त्या चोच्छिन्नकामकर्मादिबन्धनः ।। ११९९ ।। <br />परब्रह्मपरिज्ञानभावनोपचयात्परः ।।<br />ब्रह्मभावी नरोऽतोऽत्र ब्रह्मशब्देन भण्यते ।। १२०० ।। </div>
							<div class="verse">भविप्यद्वत्त्या लोकेऽपि प्रयोगो दृश्यते यथा ।।<br />ओदनं पचतीत्यादि तथेहापि भविष्यति ।। १२०१ ।। </div>
							<div class="verse">गृहस्थो भार्यं विन्देत शास्रे चापि समीक्ष्यते ।।<br />एवं व्याचक्षते केचिद्गम्भीरन्यायवादिनः ।। १२०२ ।। </div>
							<div class="verse">सर्वापत्तेनित्यत्वदोषासक्तेर्न तत्तथा ।।<br />साधनायत्तलब्धात्मा न लोकेऽस्त्यविनश्वर ।। १२०३ ।। </div>
							<div class="verse">अथाविद्योत्थाकृत्स्नत्वनिवृत्तिं चेदिहेच्छसि ।।<br />कल्पनेयं तृथैव स्याद्ब्रह्मभावीति या कृता ।। १२०४ ।। </div>
							<div class="verse">यतः प्रागपि तद्वोधात्सर्वो जन्तुः स्वभावतः ।।<br />ब्रह्मत्वादाप्ततद्भावो नित्यमेव न साधनात् ।। १२०५ ।। </div>
							<div class="verse">केवलं तत्तमोमात्रव्यवधानैकहेतुतः ।।<br />संभावयत्यकृत्स्नत्वं प्रत्यगात्मनि मूढधीः ।। १२०६ ।। </div>
							<div class="verse">यदविद्यैकहेतु स्यादब्रह्मत्वं न तु स्वतः ।।<br />तद्यथावस्तुसंबोधान्मूलनाशात्प्रणश्यति ।। १२०७ ।। </div>
							<div class="verse">एवं चेत्स्यादभिप्रायः किमर्थं निष्प्रयोजनम् ।।<br />मुख्यार्थं संपरित्यज्य पुंसि ब्रह्मेति कल्पनम् ।। १२०८ ।। </div>
							<div class="verse">श्रुतार्थहानिरेवं स्यादश्रुतस्य च कल्पना ।।<br />अपन्यायो तृथा च स्यात्पुमर्थासंभवादिह ।। १२०९ ।। </div>
							<div class="verse">अविद्योत्थातिरेकेण स्वत एवेति चेन्मतम् ।।<br />अब्रह्मत्वं न तद्धानिरुपायासंभवात्कचित् ।। १२१० ।। </div>
							<div class="verse">अभिव्यञ्जकमेवेष्टं प्रमाणं न तु कारकम् ।।<br />नापोढ्री नापि कर्त्रीयं विद्याऽतो वस्तुनः कचित् ।। १२११ ।। </div>
							<div class="verse">स्वप्रमेयाखिलाज्ञानध्वंसिनीति समीक्ष्यते ।।<br />विद्या लोके तथेहापि तद्ध्वंसिन्येव गृह्यताम् ।। १२१२ ।।</div>
							<div class="verse">सदानुदितानस्तमितभास्वद्विज्ञानमात्रतः ।।<br />तद्विरुद्धतनुर्मोहः कुतो ब्रह्मणि चेन्मतम् ।। १२१३ ।। </div>
							<div class="verse">नानुभूत्यैव तत्सिद्धेर्ज्ञातकुम्भानुभूतिवत् ।।<br />न वेद्मीत्यनुभूतिर्हि सर्वेषामात्मसाक्षिका ।। १२१४ ।।</div>
							<div class="verse">अव्याकृताधिकारे च यदुक्तं प्राक्समासतः ।।<br />ब्रह्मण्यविद्यसंसिद्ध्यै स्मर्तव्यं तदिहाखिलम् ।। १२१५ ।। </div>
							<div class="verse">विद्याविधानाच्चाविद्य ब्रह्मण्यस्तीति गम्यताम् ।।<br />विद्याविधानं विज्ञाते पिष्टपेषणवद्यतः ।। १२१६ ।। </div>
							<div class="verse">अज्ञानमेव मिथ्याधीः प्रमेयानभिसंगतेः ।।<br />रूप्याध्यारोपणं तस्मादुदाहारि गरीयसा ।। १२१७ ।। </div>
							<div class="verse">अस्त्वविद्या परे भूम्नि यथोक्तन्यायगौरवात् ।।<br />न तु ब्रह्मैव तां कुर्यात्सर्वज्ञं प्रत्यगात्मनि ।। १२१८ ।। </div>
							<div class="verse">न हि धीपूर्वकारी सन्निःशेषानर्थदायिनीम् ।।<br />प्रतीच्यविद्यां विसृजेद्याऽन्यत्रापि न काम्यते ।। १२१९ ।। </div>
							<div class="verse">यद्यविद्या भवेत्कार्यमस्त्वेतद्यदिहोदितम् ।।<br />अकार्यत्वात्त्वविद्यायास्त्वदुक्तं तुषकण्डनम् ।। १२२० ।। </div>
							<div class="verse">अथोपचारात्कार्यत्वमविद्याविषयत्वतः ।।<br />तथाऽपि नापराधो नस्तदन्यासंभवादिह ।। १२२१ ।। </div>
							<div class="verse">न हि ब्रह्मातिरेकेण ब्रह्माविद्याकृदिष्यते ।।<br />न ह्यन्योऽतोऽस्ति द्रष्टेति तथाच श्रुतिशासनम् ।। १२२२ ।। </div>
							<div class="verse">क्रिया वा कारकं वेह सदसद्वेह यन्मतम् ।।<br />अप्रज्ञातात्मयाथात्म्यं ब्रह्मैव तदितीक्ष्यताम् ।। १२२३ ।। </div>
							<div class="verse">पुरुष एवेदं सर्वमात्मैवेदमिति श्रुतिः।।<br />नानुभूतेः प्रमाणाद्वा तदन्यद्वस्तु लभ्यते ।। १२२४ ।। </div>
							<div class="verse">ननु शास्रोपदेशोऽयमेवं सत्यफलो भवेत् ।।<br />नासौ ब्रह्मणि साफल्यं नाप्यन्यस्मिन्समश्नुते ।। १२२५ ।। </div>
							<div class="verse">उपदेशानपेक्षत्वाद्ब्रह्मत्वस्य परात्मनः ।।<br />असंभवात्ततोऽन्यस्य ह्युपदेशोऽफलो भवेत् ।। १२२६ ।। </div>
							<div class="verse">ब्रह्माकर्त्रपि संबोधात्प्रागभूत्तदसंसृति ।।<br />अविद्यातज्जसंबन्धात्कर्तृत्वेऽपि न दोषभाक् ।। १२२७ ।। </div>
							<div class="verse">प्रागज्ञातं तदैकात्म्यं यथैवानुभवान्मतम् ।।<br />ब्रह्मास्मीत्यपि संबोधस्तथैवानुभावश्रयात् ।। १२२८ ।। </div>
							<div class="verse">प्रमेयाधिगमं कुर्वत्प्रमाणमफलं यदि ।।<br />कान्यत्र फलवत्तत्स्यान्नातोऽन्यत्स्यान्मितेः फलम् ।। १२२९ ।। </div>
							<div class="verse">सोत्प्रासमिव चाऽऽहातो बाढमित्येवमादिना ।।<br />अस्त्वेषोऽवगते दोष इतोऽन्यः कीदृशो गुणः ।। १२३० ।।</div>
							<div class="verse">अथावगमवैयर्थ्यं भवता परिचोद्यते ।।<br />तत्रापि चानवगमध्वस्तिः प्रतिवचो भवेत् ।। १२३१ ।। </div>
							<div class="verse">ऐकात्म्ये तन्निवृत्तिश्चेदसंभाव्येति चोद्यते ।।<br />लब्धैकात्म्येन नैवेयं निवृत्तिः काम्यते श्रुुतेः ।। १२३२ ।। </div>
							<div class="verse">अप्रसिद्धे त्वथैकात्म्ये निवृत्तिरिह चोद्यते ।।<br />तथा दृष्टविरोधो वः प्राप्नुवन्न निवार्यते ।। १२३३ ।।</div>
							<div class="verse">सर्वस्यानुपपन्नत्वं सिद्धं दृष्टबलाश्रयात् ।। <br />दृष्टस्यानुपपन्नत्वं किमाश्रित्याभिधीयते ।। १२३४ ।। </div>
							<div class="verse">उक्तानि तावद्भूयांसि दूषणानि विभागशः ।।<br />अब्रह्मविषये क्लृप्ते ब्रह्मभावी पुमानिति ।। १२३५ ।। </div>
							<div class="verse">भूयोऽप्यस्यैव दार्ढ्यार्थं पूर्वपक्षाय यत्यते ।।<br />वाक्यार्थाभाससंजातभ्रान्त्युच्छित्त्यै प्रयत्नतः ।। १२३६ ।। </div>
							<div class="verse">पुण्यः पुण्येन भवति पापः पापेन कर्मणा ।।<br />संसारिणं समुद्दिश्य श्रुतिरेतदुदाहरत् ।। १२३७ ।। </div>
							<div class="verse">तथैष हीति विस्पष्टं संसार्येवाभिधीयते ।।<br />तस्माद्विलक्षणस्तद्वदीश्चरोऽप्यभिधीयते ।। <br />स एष नेति नेतीति य आत्मेत्यादिना तथा ।। १२३८ ।। </div>
							<div class="verse">तथाऽक्षपादकाणादतर्कशास्रेषु यत्नतः ।।<br />उपपत्तिशतैरीशः साध्यते वादिभिः पृथक् ।। १२३९ ।। </div>
							<div class="verse">दुःखापनयनार्थित्वप्रवृत्तेर्दर्शनादपि ।।<br />अत्यन्तभेदो विज्ञेयः संसारीश्वरयोरतः ।। १२४० ।। </div>
							<div class="verse">तं विदित्वैतमेवेति कर्मकर्तृविभागतः ।।<br />क्षेत्रज्ञेश्वरयोरुक्तेर्मृगव्याधादिभेदवत् ।। १२४१ ।। </div>
							<div class="verse">मुमुक्षोर्गतिमार्गस्य देशभेदोपदेशतः ।।<br />भेदेऽसति गतिः केयं गन्तृगन्तव्ययोर्भवेत् ।। १२४२ ।। </div>
							<div class="verse">दक्षिणोत्तरमार्गोक्तिस्तथा सति विरुध्यते ।।<br />गन्तव्यदेशाभावाच्च गतिर्नैवोपपद्यते ।। १२४३ ।। </div>
							<div class="verse">तथाऽभ्युदयकैवल्यसाधनानां विधानतः ।।<br />न हीश्वरस्य कैवल्यं साधनायत्तमिष्यते ।। १२४४ ।। </div>
							<div class="verse">ब्रह्मभावी ततो नेशः किंतु तद्व्यतिरेकभाक् ।।<br />संसार्येवाभिधीयेत यथोक्तन्यायगौरवात् ।। १२४५ ।। </div>
							<div class="verse">नैवं ब्रह्मोपदेशार्थशास्रानर्थक्यसक्तितः ।।<br />संसारिविद्ययैवास्य पुरुषार्थसमाप्तितः ।। १२४६ ।। </div>
							<div class="verse">न च ब्रह्मोपदेशस्य सर्वभावातिरेकतः ।।<br />शक्यं फलान्तरं वक्तुं येनासावर्थवान्भवेत् ।। १२४७ ।। </div>
							<div class="verse">पुमर्थसाधनेऽन्यस्मिन्न चासौ विनियुज्यते ।।<br />सन्रवत्तेन तच्छास्रं स्यादनर्थकमेव तु ।। १२४८ ।। </div>
							<div class="verse">मतं दुःखिन एवासौ संपदर्थं विधीयते ।।<br />ब्रह्मास्मीत्यविनिर्ज्ञाते कथं ब्रह्मणि सा भवेत् ।। १२४९ ।। </div>
							<div class="verse">तस्मिंस्तु शास्राद्विज्ञाते शक्यते कर्तुमञ्जसा ।।<br />ब्रह्मसंपदतः शास्रं तादर्थ्यादर्थवद्भवेत् ।। १२५० ।। </div>
							<div class="verse">ननु ब्रह्म यदि ज्ञातं तावतैव कृतार्थता ।।<br />न चेत्तत्संपदा किं स्याद्येन तामनुरुध्यते ।। १२५१ ।। </div>
							<div class="verse">नैवं ब्रह्मावबोधस्य पारार्थ्येन फलत्वतः ।। <br />सर्वमेव यतो ज्ञानं परार्थं फलवन्मतम् ।। १२५२ ।। </div>
							<div class="verse">उक्तत्वात्परिहारस्य नैवमेतद्भवेदिह ।।<br />ब्रह्मज्ञानात्तदन्यत्र परार्थं ज्ञानमिष्यते ।। १२५३ ।। </div>
							<div class="verse">सर्वत्रैव हि विज्ञानं संस्कारत्वेन गम्यते ।।<br />पराङ्गं चाऽऽत्मविज्ञानादन्यत्रेत्यवधारणात् ।। १२५४ ।। </div>
							<div class="verse">सामानाधिकरण्येम तथा ब्रह्मात्मशब्दयोः ।।<br />श्रुतौ श्रुतेर्न संपत्स्यात्संपद्येष न हि क्रमः ।। १२५५ ।। </div>
							<div class="verse">आत्मा ब्रह्मेत्येवमादौ सामानाधिकरण्यगीः ।।<br />अन्यस्यान्यत्र संपत्स्यादद्वये सा कथं भवेत् ।। १२५६ ।। </div>
							<div class="verse">द्रष्टव्यस्याऽऽत्मनस्तद्वदैकात्म्यं श्रुतिरब्रवीत् ।। <br />ब्रह्मादि सर्वमात्मेेति संपन्नातोऽत्र युज्यते ।। १२५७ ।। </div>
							<div class="verse">तदापत्तिश्रुतेश्चेयं संपन्नेहोपपद्यते ।।<br />ब्रह्मैव भवतीत्यादितदापत्तिवचांस्यपि ।। १२५८ ।। </div>
							<div class="verse">वचनात्स्यात्तदापत्तिः संपत्तेरिति चेन्मतम् ।।<br />नैवं प्रत्ययमात्रत्वात्संपत्तेर्न तदिप्यते ।। १२५९ ।। </div>
							<div class="verse">तमोमात्रान्तरायत्वादाप्तम्याप्यते न तत् ।। <br />न च संपत्तमोहन्त्री मिथ्याज्ञानात्मकत्वतः ।। १२६० ।।</div>
							<div class="verse">तमोध्वंसातिरेकेण सम्यग्ज्ञानस्य नापरम् ।।<br />फलमण्वपि संभाव्यं ज्ञानस्याकारकत्वतः ।। १२६१ ।। </div>
							<div class="verse">वस्तुनः शक्तिकृन्नापि वचनं ज्ञापकत्वतः ।।<br />ज्ञापकानि हि शास्राणि कारकाणि न कुत्रचित् ।। १२६२ ।। </div>
							<div class="verse">अभीष्टपुरुषार्थस्य बाधश्चैवं प्रसज्यते ।।<br />निःशेषपुरुषार्थाप्तिकारि ब्रह्मावबोधनम् ।। १२६३ ।। </div>
							<div class="verse">तादृक्षं संपदो न स्यान्न च दुःख्यात्मबोधतः ।।<br />निःशेषपुरुषार्थाप्तिस्तद्बुद्धेरनृतन्रतः ।। १२६४ ।। </div>
							<div class="verse">अपूर्वाद्यर्थ एवैकः प्राधान्येन विवक्षितः ।।<br />काण्डद्वयेऽपि नैतस्मादन्योऽर्थः कश्चिदीक्ष्यते ।। १२६५ ।। </div>
							<div class="verse">एतावदर इत्यन्त उपसंहारदर्शनात् ।।<br />न चोपक्रमसंहारविरुद्धोक्तिः प्रशस्यते ।। १२६६ ।। </div>
							<div class="verse">तत्रैवं सति संसारी यद्यन्यो ब्रह्मणो भवेत् ।।<br />इष्टस्यार्थस्य बाधः स्यान्न च ध्वान्तनिराकृतिः ।। १२६७ ।। </div>
							<div class="verse">आरम्भेऽवसितौ शास्रं परस्परविरोधतः ।।<br />समञ्जसं  न क्लृप्तं स्यात्संभवेऽप्यविरोधिनः ।। १२६८ ।। </div>
							<div class="verse">समाख्यानुपपत्तिश्च ब्रह्मणोऽन्यस्य वेदनात् ।। <br />नापि रूढिस्तदन्यस्मिन्नश्वकर्णादिवद्भवेत् ।। १२६९ ।। </div>
							<div class="verse">आत्मेति वेत्तुरन्यश्चेन्न ब्रह्माहमिति श्रुतेः ।। <br />प्रतीचो ब्रह्मवत्प्रत्यग्ब्रह्मणोऽपि विशेषणम् ।। १२७० ।। </div>
							<div class="verse">ब्रह्मता न मदन्यत्र कौटस्थ्यान्मन नाशिषु ।।<br />ब्रह्मणो नान्यतः प्रत्यक्साक्षात्त्वाद्ब्रह्मवस्तुनः ।। १२७१ ।। </div>
							<div class="verse">अव्यावृत्ताननुगतेर्मुख्यार्थश्च तथा सति ।।<br />ब्रह्मविद्येति सिद्धः स्याद्व्यपदेशो न चान्यथा ।। १२७२ ।। </div>
							<div class="verse">भिन्नाभिन्नत्वगीर्याऽपि साऽपि दुःस्थितसिद्धिका ।।<br />विरुद्धधर्मसंबन्धो न प्रतीच्यस्त्यधर्मणि ।। १२७३ ।। </div>
							<div class="verse">धर्मधर्म्यभिसंबन्धा गृह्यन्तेऽनात्मवस्तुषु ।।<br />प्रत्यक्षादिप्रमाणेन नामीषामात्मनि ग्रहः ।। १२७४ ।। </div>
							<div class="verse">आत्मानात्मनिमित्तेऽपि व्यपदेशोऽपि दुर्घटः ।।<br />विकल्पतो वा तत्सिद्धिर्ब्रह्मसंसारिणोर्भवेत् ।। १२७५ ।।</div>
							<div class="verse">न चार्धवैशसं युक्तं तत्त्वज्ञाने विवक्षिते ।।<br />संशयो हि तथा श्रोतुः स्यादनिश्चितवाक्यतः ।। १२७६ ।। </div>
							<div class="verse">निश्चितं फलवज्ज्ञानं यस्य स्यादिति शास्रतः ।।<br />न तु संशयितं यस्मात्संशयात्मा विनश्यति ।। १२७७ ।। </div>
							<div class="verse">परमात्मन्ययुक्ता चेत्साधकत्वादिकल्पना ।।<br />शास्रोपालम्भतो नैवं शास्रीयेयं प्रकल्पना ।। १२७८ ।। </div>
							<div class="verse">अक्षमा भवतः केयं साधकत्वप्रकल्पने ।।<br />किं न पश्यसि संसारं तत्रैवाज्ञानकल्पितम् ।। १२७९ ।। </div>
							<div class="verse">अनात्मवस्तु यत्किंचित्तद्ब्रह्मानवबोधतः ।।<br />ब्रह्मण्येव समध्यस्तं शुक्तिकारजतादिवत् ।। १२८० ।। </div>
							<div class="verse">यस्मादेवमतोऽशेषसंसारानर्थकल्पना ।।<br />निदानबहुलाज्ञानसमुच्छित्त्यै परा श्रुतिः ।। १२८१ ।। </div>
							<div class="verse">ब्रह्मेतिब्रह्मशब्देन कृत्स्नं वस्त्वभिधीयते ।।<br />प्रकृतस्याऽऽत्मकार्त्स्न्यस्य वैशब्दः स्मृतये मतः ।। १२८२ ।। </div>
							<div class="verse">प्रकृतार्थोपरोधाच्च मुख्यब्रह्मार्थलाभतः ।।<br />यथोक्तदोषाभावाच्च ब्रह्म कृत्स्नमिहास्त्वतः ।। १२८३ ।। </div>
							<div class="verse">ननु मानादिविरहादकृत्स्नमपि नेष्यते ।।<br />कुतः कार्त्सन्यं यतः सर्वं मानादेव प्रसिध्यति ।। १२८४ ।। </div>
							<div class="verse">अभ्युपेतौ च मानादेस्तस्य कार्त्स्न्यं विहन्यते ।।<br />न हि ब्रह्मातिरिक्तेऽर्थे सति संभाव्यतेऽजडैः ।। १२८५ ।। </div>
							<div class="verse">भिन्नाभिन्नत्ववादेऽपि ब्रह्माभिन्नात्मना भवेत् ।।<br />व्यावृत्तेर्न तु भिन्नेषु ब्रह्मता स्याद्वटादिवत् ।। १२८६ ।। </div>
							<div class="verse">वस्त्वन्तराभ्युपगमः प्रत्यक्कार्त्स्न्यविघातकृत् ।।<br />न तु मानाभ्युपगमो मितेस्तदवसानतः ।। १२८७ ।। </div>
							<div class="verse">वस्त्वन्तरस्य सद्भावः सिद्धे कार्त्स्न्ये विरुध्यते ।।<br />मानाद्यपेक्षा सिद्धस्य नानुन्मत्तेन चोद्यते ।। १२८८ ।। </div>
							<div class="verse">न चापि वास्तवी सिद्धिः प्रमात्रादिविरोधिनी ।।<br />सत्यामेव यतस्तस्यां संसारानर्थविभ्रमः ।। १२८९ ।। </div>
							<div class="verse">वास्तव्या अपि संसिद्धेः स्वमहिम्नैव नेष्यते ।। <br />प्रमाणविरहात्सिद्धिरेतच्च स्वानुभूतितः ।। १२९० ।। </div>
							<div class="verse">मेयकार्त्स्न्याविरोधित्वान्न मितेः शङ्क्यते भिदा ।।<br />मेयस्वरूपावसितेर्नान्या मानस्य मानता ।। १२९१ ।। </div>
							<div class="verse">न हि मेयप्रतिस्पर्धि तन्मानं मेयबोधितः ।।<br />मानप्रसादात्सिद्धं सत्स्पर्धते मितिबाधितैः ।। १२९२ ।। </div>
							<div class="verse">न हि वस्त्वनपाश्रित्य मानत्वं लभ्यते मितेः ।।<br />वास्तव्या अपि संसिद्धेर्न सिद्धिः स्याप्रमां विना ।। १२९३ ।। </div>
							<div class="verse">स्वप्रमेयार्पणं मुक्त्वा मानत्वेऽन्यन्न कारणम् ।।<br />अर्पितेन विरोधश्चेदस्तु कामं न दुष्यति ।। १२९४ ।। </div>
							<div class="verse">प्राग्ज्ञानाज्ज्ञानकाले च मानं मेयोऽप्यपेक्षते ।।<br />प्रमाणकार्ये निर्वत्ते नान्यत्किंचिदपेक्षते ।। १२९५ ।। </div>
							<div class="verse">अज्ञातोऽर्थः प्रमेयः स्याज्ज्ञाते कोऽतिशयो मितेः ।।<br />अज्ञाते न विरोधोऽस्ति ज्ञाते चान्यानपेक्षतः ।। १२९६ ।। </div>
							<div class="verse">मेयासाधारणात्मोत्थज्ञानस्यैव प्रमाणतः ।।<br />तस्य वस्त्वनुरोधित्वादभेदादविरोधिता ।। १२९७ ।। </div>
							<div class="verse">पश्येदात्मानमित्यत्र नियोज्यो विषयाद्धिरुक् ।।<br />न लभ्यते यतो नात ऐकात्म्ये स्याद्विरुद्धता ।। १२९८ ।। </div>
							<div class="verse">ब्रह्मश्रुतेश्च मुख्योऽर्थः प्रतीचोऽन्यत्र दुर्लभः ।। <br />यथाकथंचिदित्येतदतौ नैवाभ्युपेयते ।। १२९९ ।। </div>
							<div class="verse">स्वत एवाऽऽत्मनः कार्त्स्न्यान्न कार्त्स्न्यं साधनाश्रयात् ।।<br />साधनायासतः प्राक्व ब्रह्मैवाऽऽसीदितीरितम् ।। १३०० ।। </div>
							<div class="verse">आसीदित्यपि यः शब्दः स तन्मोहाद्यपेक्षया ।।<br />वस्तुवृत्तमपेक्ष्यैतन्नासीदस्ति भविष्यति ।। १३०१ ।। </div>
							<div class="verse">सदानुदितालुप्तैकज्ञानमूर्तिरिति त्वया ।।<br />कुतोऽज्ञायि विना मानान्मानं नाज्ञाततां विना ।। १३०२ ।। </div>
							<div class="verse">एकं ब्रह्म सदा बुद्धं यथा मानानुभूतितः ।। <br />व्युत्पत्तेः प्रागविज्ञातं तथैवानुभवाश्रयात् ।। १३०३ ।। </div>
							<div class="verse">व्युत्पत्तिफलमाश्रित्य तमोसंभव उच्यते ।।<br />व्युत्पत्तेः प्राक्तमस्वित्वं तत्साक्षित्वेऽपि गम्यते ।। १३०४ ।। </div>
							<div class="verse">स्वसत्तयाऽऽत्मनो मोहं न यतो वस्तु हन्त्यतः ।।<br />शास्रानारम्भदोषोऽपि नैवैस्मान्प्रति ढौकते ।। १३०५ ।। </div>
							<div class="verse">अनादेरपि बाधश्चेत्तमसो नाभ्युपेयते ।।<br />प्रमाणानां प्रमाणात्वं न क्वचिद्वः प्रसिध्यति ।। १३०६ ।। </div>
							<div class="verse">अऩुभूतेस्तदज्ञातं सिद्धं ब्रह्म पुरा मितेः ।। <br />अपास्ताज्ञानतत्कार्यं तत्तु मानात्प्रसिध्यति ।। १३०७ ।। </div>
							<div class="verse">पूर्वोक्त्यैवोत्तरेषां च दोषाणां परिहारतः ।।<br />परिहारान्तरं तस्मान्न वाच्यं तत्प्रसिद्धितः ।। १३०८ ।। </div>
							<div class="verse">प्रतीचोऽर्थस्य ज्ञेयत्वादनवस्था च नेष्यते ।।<br />अकारकस्य कौटस्थ्याद्विरोधो नाऽऽत्मदर्शने ।। १३०९ ।। </div>
							<div class="verse">घटादिमेयसाधर्म्ये निषेधोऽपि श्रुतीरितः ।।<br />यथोक्तावगमत्वं तु न कथंचिन्निवार्यते ।। १३१० ।। </div>
							<div class="verse">तस्मान्न कश्चिदप्यत्र कार्त्स्न्यत्मावगमे भवेत् ।। <br />दोषोऽतः सांप्रतं भाष्यग्रन्थं व्याचक्ष्महे स्फुटम् ।। १३११ ।।</div>
							<div class="verse">यत्स्रष्टृ ब्रह्म पूर्वोक्तं स्वात्ममोहैकवर्त्मना ।।<br />कार्यं चैतन्यविम्बेन प्रविष्टं जलचन्द्रवत् ।। १३१२ ।। </div>
							<div class="verse">ब्रह्मेतिब्रह्मशब्देन तदेवात्राभिधीयते ।।<br />तस्य योऽतिशयः प्रोक्तो व्याकृताव्याकृतात्मकः ।।<br />इदमित्युच्यते ब्रह्म तदुपाधिस्वभावकम् ।। १३१३ ।। </div>
							<div class="verse">वैशब्दोऽवधृतौ ज्ञेयो ब्रह्मैव न तदन्यथा ।।<br />अनिर्ज्ञातात्मतत्त्वं सदब्रह्मैवावभाति तत् ।। १३१४ ।। </div>
							<div class="verse">यदिदंशब्दधीगम्यं सम्यग्ज्ञानोदयात्पुरा ।।<br />अपि ब्रह्मैव त्कृत्स्नं तन्मोहादतथेक्ष्यते ।। १३१५ ।। </div>
							<div class="verse">रज्जुवत्तवदिज्ञानात्सर्पदण्डादिनेक्ष्यते ।।<br />ब्रह्मेदंमात्रश्रवणात्कुतोऽग्र इति भण्यते ।। १३१६ ।। </div>
							<div class="verse">सूत्रान्तजगतो व्यक्तेः प्राक्तनः काल उच्यते ।।<br />यद्वै तदिति तच्चापि स्पष्टमूर्ध्वं प्रवक्ष्यते ।। १३१७ ।। </div>
							<div class="verse">नाविद्यासंगतिस्तत्र तदकार्यत्वहेतुतः ।।<br />तमोजस्यापि कार्यस्य न प्रतीच्यस्त्यकारणात् ।। १३१८ ।। </div>
							<div class="verse">प्रत्यक्तयाऽऽत्मसंबन्धान्मोहादेश्चिन्निभात्मता ।।<br />आचिच्छेषादतो नासौ मृषा स्याद्धर्मकार्यवत् ।। १३१९ ।। </div>
							<div class="verse">प्रत्यग्याथात्म्यसंबोधान्नान्यो हेतुः समीक्ष्यते ।।<br />निरन्वयविनाशाय योऽलं संसाररूपिणः ।। १३२० ।। </div>
							<div class="verse">कौटस्थ्यासंगतो नास्य मोहतत्कार्यसंगतिः ।।<br />स्वतः सेद्धुमशक्तत्वान्मोहादेरात्मसंगतिः ।। १३२१ ।। </div>
							<div class="verse">कार्ष्ण्येनेव वियद्योगः खवृत्तापेक्षया त्वसन् ।।<br />आत्मनैवं तमोयोगो नाऽऽत्मवृत्तानुरोधतः ।। १३२२ ।। </div>
							<div class="verse">अन्यतः संगतिः सेयमविचारितसिद्धिका ।।<br />अविज्ञातचिदुत्सङ्गसंस्थैवेयं न वस्तुनि ।। १३२३ ।। </div>
							<div class="verse">अविद्याद्वारिकाऽप्यस्य संगतिर्नाञ्जसेष्यते ।। <br />निरात्मकपरार्थत्वहेतुभ्यां शुक्तिरूप्यवत् ।। १३२४ ।। </div>
							<div class="verse">प्रत्यग्रूपातिरेकेण नान्यद्रूपमनात्मनः ।।<br />वादिभिर्युक्तिभिः शक्यं कचित्साधयितुं सदा ।। १३२५ ।। </div>
							<div class="verse">कूटस्थादितमोन्तेन नित्यमव्यतिरेकतः ।।<br />बुद्ध्यादेर्विषयान्तस्य नित्यमेतदतो जगत् ।। १३२६ ।। </div>
							<div class="verse">अतोऽविद्यामहानिद्रासंवीतमनसामसौ ।।<br />जन्मादिविक्रियाषट्कं स्वप्नदर्शनविभ्रमः ।। १३२७ ।। </div>
							<div class="verse">यथा व्याख्यातबाह्यार्थप्रधानोऽसंहतोऽप्रमः ।। <br />सर्वप्रमाणभाक्तद्वत्प्रमाणाभासभगपि ।। १३२८ ।। </div>
							<div class="verse">अविचारितसंसिद्धि तमोवत्स्यात्तदुद्भवम् ।।<br />कृत्स्नं जगदतो मोहध्वस्तौ ध्वस्तं भवेच्चितिः ।। १३२९ ।। </div>
							<div class="verse">भिन्नमातृप्रमाणादौ कार्यकारणवस्तुनि ।।<br />अभिन्नमातृमानादिरात्मैवैकोऽद्वयः स्वतः ।। १३३० ।। </div>
							<div class="verse">न देशकालावस्थादावपेक्षाऽस्त्यात्मनः स्वतः ।।<br />अनन्यापेक्षसंसिद्धेर्देशादेस्तदपेक्षतः ।। १३३१ ।। </div>
							<div class="verse">देशकालनिमित्तादिव्यपेक्षं वस्तु यद्भवेत् ।।<br />तदेव तदपेक्षं स्यान्न तु देशादिसिद्धिदम् ।। १३३२ ।। </div>
							<div class="verse">प्रमात्राद्युत्थइतेरग्ने ब्रह्मैवाऽऽसीद्यथोदितम् ।। <br />यतस्ततो न साध्यं तज्ज्ञानकर्मादिसाधनैः ।। १३३३ ।। </div>
							<div class="verse">ब्रह्मापि तत्स्वतः साक्षात्तदबोधैकहेतुतः ।।<br />इदंरूपं समापेदे रशनेवाहिरूपताम् ।। १३३४ ।। </div>
							<div class="verse">अविद्याफलकारूढं तदेवंरूपकं परम् ।।<br />ब्रह्म विद्याधिकारित्वं द्वैविध्यात्प्रतिपद्यते ।। १३३५ ।। </div>
							<div class="verse">स्वतो मुक्तं यतस्तस्माद्ब्रह्म विद्यां तदर्हति ।।<br />संसारित्वमविद्यातो मुमुक्षुत्वं ततो भवेत् ।। १३३६ ।। </div>
							<div class="verse">अध्यात्ममधिभूतं च तथा चैवाधिदैवतम् ।।<br />परं तदभिमानेद्धं तच्छब्देनाभिधीयते ।। १३३७ ।। </div>
							<div class="verse">हिरण्यगर्भतां नीत्वा कृत्स्नमध्यात्मरूपकम् ।।<br />तस्मै हिरण्यगर्भाय ब्रूयाद्विद्यां तमस्विने ।। १३३८ ।। </div>
							<div class="verse">एवं निःशेषसंसारप्रत्याख्यानेन निर्वृतिम् ।।<br />सर्वाविद्यापनिह्नुत्या विद्यया प्रतिपद्यते ।। १३३९ ।। </div>
							<div class="verse">आत्मानात्मात्मकं विश्वं प्रत्यक्षादिप्रमाणकम् ।।<br />आत्मानमेव तदवेन्निष्ठां कार्त्स्न्यात्मनः पराम् ।। १३४० ।। </div>
							<div class="verse">अविचारितसंसिद्धि सर्वानर्थैककारणम् ।।<br />प्रत्यङ्यात्रैकसाक्षित्वात्तमस्तत्प्रत्यगात्मनि ।। १३४१ ।। </div>
							<div class="verse">प्रतीच्येव यतोऽज्ञानमतस्तत्तत्त्वविद्यया ।।<br />सकार्ये तमसि ध्वस्त आत्मैवैकोऽवशिष्यते ।। १३४२ ।। </div>
							<div class="verse">विरक्तः सर्वसंसारान्निविवृत्सुः स्वतस्ततः ।।<br />संसारानलसंतप्तस्तद्विरुद्धं परीप्सति ।। १३४३ ।। </div>
							<div class="verse">तस्याकृत्स्नापवादेन कृत्स्नैकात्म्यावबुद्धये ।। १३४४ ।। <br />अन्वयव्यतिरेकाख्यो व्यापारो विहितः पुरा ।।<br />आत्मेत्येवेति विधिना पराक्प्रत्यग्विवेककृत् ।। १३४५ ।। </div>
							<div class="verse">ऐकात्म्यं वीक्ष्यते तेन त्यक्त्वा सर्वाननात्मनः ।।<br />कृत्स्नमेव यतो वस्तु तदन्यत्तदबोधजम् ।। १३४६ ।। </div>
							<div class="verse">कृत्स्नं पश्येदिति ततो वाक्यं वस्तुनि वर्तते ।।<br />प्रविष्टोऽकृत्स्नरूपत्वात्संसारानर्थचोदितः ।।<br />आत्मेत्यनेन कृत्स्नात्मदर्शनाय नियुज्यते ।। १३४७ ।। </div>
							<div class="verse">कृत्स्न आत्मेत्यतो वाक्यात्तथारूपं दिदृक्षति ।।<br />अन्योन्यार्थसमाप्तित्वान्न भेदोऽत्र पदार्थयोः ।। १३४८ ।। </div>
							<div class="verse">अकृत्स्नानात्मनः सर्वान्कृत्स्नांश्चानात्मनस्तथा ।।<br />अन्वयव्यतिरेकाभ्यां तथा कृत्स्नाननात्मनः ।। १३४९ ।। </div>
							<div class="verse">निर्माल्यवत्परित्यज्य चैतन्याभासवर्त्मना ।। <br />अनुनीयाऽऽत्मनाऽऽत्मानं कृत्स्नात्मानं प्रपश्यति ।। १३५० ।। </div>
							<div class="verse">उक्तदोषापनुत्त्यर्थं प्रत्युक्तिर्गौरवी त्वियम् ।।<br />ब्रह्म वा इदमित्यादिर्नातो दोषोऽत्र कश्चन ।। १३५१ ।। </div>
							<div class="verse">प्रमेेयं यत्पुरा पृष्टं तद्ब्रह्म किमवेदिति ।। <br />सर्वं चाप्यभवद्यस्माज्ज्ञानं ज्ञेयं च भण्यते ।। १३५२ ।। </div>
							<div class="verse">तद्ब्रह्माऽऽत्मानमेवावेन्मेयं मानं च भण्यते ।।<br />आत्मा मेयस्तथा मानमात्मप्रत्यय एव तु ।। १३५६ ।। </div>
							<div class="verse">नाऽऽत्मज्ञानाद्यतोऽज्ञानं विद्यतेऽनात्मनस्ततः ।। <br />नाऽऽत्मयाथात्म्यविज्ञानाज्ज्ञानमन्यदनात्मनः ।। १३५४ ।। </div>
							<div class="verse">प्रमात्रादिविभागेन यज्ज्ञानं प्रथते कचित् ।।<br />तज्जन्मनः पुरोवार्थो न तेन ज्ञायतेऽञ्जसा ।। १३५५ ।। </div>
							<div class="verse">तमोमात्रावसायित्वान्न यथावस्तु तत्ततः ।।<br />प्रत्यग्वस्त्वात्मकत्वेऽपि चित्रमज्ञानचेष्टितम् ।। १३५६ ।। </div>
							<div class="verse">यत्प्रसादात्तमःसिद्धिस्तत्स्वसाक्ष्यप्यपह्नते ।।<br />तमोऽप्यनुभावादेव प्राक्तद्व्युत्पत्तिजन्मनः ।। १३५७ ।। </div>
							<div class="verse">प्राक्प्रवृत्तेः प्रमाणानामज्ञातं यदिहोदितम् ।।<br />अक्षादि तत्तमोबाधान्न मानं रज्जुसर्पवत् ।। १३५८ ।। </div>
							<div class="verse">न पश्यन्तीत्यतः प्राह बोद्धृत्वादिसमन्वयम् ।।<br />न हि मोहैकनिष्ठेन तद्धीनं वस्तु मीयते ।। १३५९ ।। </div>
							<div class="verse">आत्मानं विरहय्यान्यो नालमात्मावबुद्धये ।।<br />असाधारणतन्मातृमानमेयात्मकत्वतः ।। १३६० ।। </div>
							<div class="verse">असाधारणमात्रादि प्रत्यग्वस्तु यतस्ततः ।।<br />नियोगोऽपीह नाऽऽयाति भिन्नकर्त्रादिगो ह्यसौ ।। १३६१  ।। </div>
							<div class="verse">सर्वमज्ञातमेव स्याद्यस्मिन्नज्ञात आत्मनि ।।<br />ज्ञाते ज्ञातं च तत्कार्त्स्न्यात्तावत्त्वात्सर्ववस्तुनः ।। १३६२ ।। </div>
							<div class="verse">युक्त्या निरूप्यमाणस्य ह्यात्मा तत्त्वमनात्मनः ।।<br />प्रत्याख्यातः स चेत्तेन कानात्मा सिध्यतां ततः ।। १३६३ ।। </div>
							<div class="verse">अनात्मतत्त्वमन्वेति ह्यात्माऽसङ्गोऽगुणोऽद्वयः ।। <br />असिध्यन्स स्वतःसिद्धौ सिद्धिं कान्ग्रत्र लप्स्यते ।। १३६४ ।। </div>
							<div class="verse">सर्ववादिविरोधेऽपि संवादोऽनुभवे यथा ।। <br />वादिनामविसंवादस्तथाऽज्ञानेऽप्यसंशयः ।। १३६५ ।। </div>
							<div class="verse">तद्वद्वाधोऽप्यबोधस्य बोधेनाभ्युपगम्यते ।।<br />एतावतैव पर्याप्तमस्मद्राद्धान्तसिद्धये ।। १३६६ ।। </div>
							<div class="verse">अस्मद्राद्धान्तसंसिद्धौ नान्यद्राद्धान्तसिद्धता ।।<br />तत्सिद्धावस्य संसिद्धिर्न कथंचिन्निवार्यते ।। १३६७ ।। </div>
							<div class="verse">अज्ञानं संशयज्ञानं मिथ्याज्ञानमिति त्रिकम् ।।<br />अज्ञानं कारणं तत्र कार्यत्वं परिशिष्टयोः ।। १३६८ ।। </div>
							<div class="verse">कूटस्थज्ञानमात्रत्वान्न तमोऽस्य स्वभावतः ।।<br />नाप्यागन्तु तथाऽज्ञानं हिरुक्सिद्धेरसंभवात् ।। १३६९ ।। </div>
							<div class="verse">अविद्यातज्जकार्याणामात्मना संगतिस्ततः ।।<br />आत्मात्मवत्त्वरूपा स्यान्न तु सोभयकर्मजा ।। १३७० ।। </div>
							<div class="verse">एकमेव हि सद्वस्तु यद्वेदान्तप्रमाणकम् ।।<br />तावन्मात्रैकनिष्ठत्वादात्मज्ञानं सदास्पदम् ।। १३७१ ।। </div>
							<div class="verse">सर्वबादिविरोधेऽपि यत्सिद्धान्तबलाश्रयम् ।।<br />साधनं दूषणं सर्वं न तन्निहनुतिरिष्यते ।। १३७२ ।। </div>
							<div class="verse">साधनं दूषणं सर्वं यस्य पादव्यपाश्रयात् ।।<br />सिद्धायते तीर्थदृशां कुतः स्यात्तस्य निहनुतिः ।। १३७३ ।। </div>
							<div class="verse">अभावो येन भावेन भाव्यतेऽस्ति न नास्ति सः ।। <br />तम्य भावम्य सद्भावो वद केन निवार्यते ।। १३७४ ।। </div>
							<div class="verse">व्यभिचारि न यत्रास्ति प्रमाणं सर्ववादिनाम् ।।<br />स्वमहिम्ना च यत्सिद्धं तदपह्नूयते कथम् ।। १३७५ ।। </div>
							<div class="verse">तस्यैवाव्यभिचारित्वात्सर्वेषु व्यभिचारिषु ।।<br />तदेवैकं प्रमाणं नः सर्ववाद्यविरोधि यत् ।। १३७६ ।। </div>
							<div class="verse">देहादावात्मबुद्धिर्नो न कदाचिद्विहन्यते ।।<br />जाग्रत्स्वप्नसुषुप्तेषु शुक्तिकारजतादिवत् ।। १३७७ ।। </div>
							<div class="verse">देहान्तात्कर्तुरन्यो यो बुद्ध्यन्ताद्ब्रोद्धरेव च ।।<br />प्राणान्तात्करणाच्चान्यः प्रत्यग्दृष्ट्या य ईक्ष्यते ।। १३७८ ।। </div>
							<div class="verse">अदेहतोऽजरोऽमृत्युरस्वान्तोऽमोहशोकवान् ।।<br />अबुभुक्षोऽपिपासश्च प्राणकारणवर्जनात् ।। १३७९ ।। </div>
							<div class="verse">अहीनो हीयते योऽसौ तथाऽनागत एति यः ।।<br />जानीयात्तमनात्मानं जाग्रत्स्वप्नसुषुप्तिषु ।। १३८० ।। </div>
							<div class="verse">न हीयते हीयमान आगच्छति न चैति यः ।।<br />आगमापायसाक्षित्वादात्मा सोऽनुभवाश्रयात् ।। १३८१ ।। </div>
							<div class="verse">नाविद्यामनुपादाय प्रत्यक्कारकतां व्रजेत् ।।<br />नाकारकः क्रियां कर्तुमलं जगति वीक्ष्यते ।। १३८२ ।। </div>
							<div class="verse">द्गष्टुर्दृष्ट्या न चानाप्तोऽनात्मा कश्चित्प्रसिध्यति ।।<br />मिथ्याज्ञानमतोऽनात्मा ह्यात्माज्ञानसमुत्थितेः ।। १३८३ ।। </div>
							<div class="verse">नाविद्यामनुपादाय जाग्रत्स्वप्नसुषुप्तिषु ।।<br />अनात्मानं विजानाति तज्जज्ञात्राद्यनन्वयात् ।। १३८४ ।। </div>
							<div class="verse">न च ज्ञात्रनुरोधिन्या दृष्ट्याऽज्ञानासमन्वितम् ।।<br />आत्माऽऽत्मानमलं द्नष्टुं रूपं श्रोत्रधिया यथा ।। १३८५ ।। </div>
							<div class="verse">उत्सार्यानात्मनः सर्वानन्वयव्यतिरेकतः ।। <br />प्रत्यक्प्रधानया दृष्ट्या पश्येदात्मानमद्वयम् ।। १३८६ ।। </div>
							<div class="verse">त्वं ब्रह्मेति गुरोर्वाक्यात्तन्निविष्टपदार्थयोः ।।<br />उक्तान्वयादिनोत्पन्निविवेकः सन्नबुध्यत ।। १३८७ ।। </div>
							<div class="verse">तद्ब्रह्माऽऽत्मानमेवावेद्यदनात्मेत्युभूत्पुरा ।।<br />अविद्यया विद्यया तु ब्रह्माऽऽत्मैवाभवत्स्वतः ।। १३८८ ।। </div>
							<div class="verse">एवेत्यवधृतौ ज्ञेयं ब्रह्मात्मार्थविशेषणम् ।।<br />आत्मैव ब्रह्म वेज्ञेयं ब्रह्मैवाऽऽत्मेति संभवात् ।। १६८९ ।। </div>
							<div class="verse">ब्रह्मता नाऽऽत्मनोऽन्यत्र नाऽऽत्मता ब्रह्मणोऽन्यतः ।।<br />तद्याथात्म्याप्रबोधात्तु तयोरेष विपर्ययः ।। १३९० ।। </div>
							<div class="verse">आत्माऽपि साक्षात्तद्ब्रह्म परोक्षं तदबोधतः ।।<br />ब्रह्मैव तद्वदात्माऽपि सद्वितीयवदीक्ष्यते ।। १३९१ ।। </div>
							<div class="verse">वाक्योत्थसम्यग्विज्ञानप्रध्वस्ततमसो यतेः ।। <br />विभागहेतोरुच्चित्तेः सर्वमात्मैव शिष्यते ।। १३९२ ।। </div>
							<div class="verse">विज्ञातारमरे केन विजानीयादिति श्रुतेः ।। <br />ननु विप्रतिषिद्धार्थं तदात्मानमितीर्यते ।। १३९३ ।।</div>
							<div class="verse">दृष्टेर्द्रष्टेति विज्ञानान्नात्र विप्रतिषिद्धता ।। <br />प्रत्यग्बुद्धिः प्रमात्रादौ सर्वत्रैवोपजायते ।। १३९४ ।। </div>
							<div class="verse">युष्मदस्मद्विभागाभ्यां यावद्वस्त्विह मीयते ।।<br />तेन तेन विशेषेण प्रत्यगर्थः प्रतीयते ।। १३९५ ।। </div>
							<div class="verse">प्रत्यगर्थमनालिङ्ग्य न पराग्वर्ति जायते ।। <br />विज्ञानं तेन तत्पूर्वं सर्वमन्यत्प्रतीयते ।। १३९६ ।। </div>
							<div class="verse">आब्रह्मास्थाणुु चान्वक्षं सर्वेषु व्यभिचारिषु ।।<br />प्रत्ययोऽव्यभिचार्येकश्चैतन्यप्रतिबिम्बितः ।। १३९७ ।। </div>
							<div class="verse">न च विप्रतिपद्यन्ते वादिनोऽनुभवात्मनि ।।<br />तत्र चेत्स्याद्विसंवादः केनान्येन चिकित्स्यते ।। १३९८ ।। </div>
							<div class="verse">अन्योऽपि योऽत्रः कल्प्यः स्यात्सोऽप्यस्मान्नैव भिद्यते ।।<br />सर्वभेदात्मरूपत्वात्कः सन्स्यादात्मना विना ।। १३९९ ।। </div>
							<div class="verse">प्रत्यगात्मनि विश्वस्य ततोऽनात्मनि तद्वशात् ।।<br />अविद्वदङ्गनाबालं बिश्वसित्यनपेक्षतः ।। १४०० ।। </div>
							<div class="verse">आत्मनैवाऽऽत्मविज्ञानं ज्ञेयज्ञात्रादिवर्जितम् ।।<br />स्वयमेव फलात्मत्वात्फलं चास्मान्न भिद्यते ।। १४०१ ।। </div>
							<div class="verse">प्रमाणव्यवहारोऽयं सर्वेषामपि वादिनाम् ।।<br />स्वतोऽनुभवनिष्ठः स्यान्न चेत्षष्ठेन्द्रियार्थवत् ।। १४०२ ।। </div>
							<div class="verse">चैतन्यमात्ररूपोऽयं सदानस्तमितोदितः ।।<br />अविद्यामस्पृशन्नास्ते निष्क्रियोऽकारकोऽफलः ।। १४०३ ।। </div>
							<div class="verse">स्वतोऽसङ्गस्वभावत्वात्खचरादि वियद्यथा ।।<br />नाविद्या नापि तत्कार्यं प्रत्यक्स्थमपि ढौकते ।। १४०४ ।। </div>
							<div class="verse">स्वतः सेद्धुमशक्तत्वात्खमृते वायुवत्सदा ।।<br />प्रत्याख्यातस्वभावोऽपि सिध्यतीवाग्रहो दृशौ ।। १४०५ ।। </div>
							<div class="verse">युतिं साधारणात्मा हि यात्यसाधारणात्मभिः ।। <br />अनन्यवृत्तितो नाऽऽत्मा संसर्गं प्रैत्यनात्मभिः ।। १४०६ ।। </div>
							<div class="verse">विभज्यमानोऽन्येभ्यो हि विशेषोऽपि प्रसिध्यति ।। <br />line २ miss  ।। १४०७ ।। </div>
							<div class="verse">भेदसंसर्गहीनत्वात्पदवाक्यार्थताऽऽत्मनः ।।<br />दुःसंभाव्याऽत आत्माऽयमात्मनैवानुभूयते ।। १४०८ ।। </div>
							<div class="verse">यादृगस्य द्वये तत्त्वमात्मनैवानुभूयते ।।<br />निषिद्धाशेषभेदस्य तावदेवाऽऽत्मसाक्षिकम् ।। १४०९ ।। </div>
							<div class="verse">अपास्ताशेषतमसो यत्तत्त्वं प्रत्यगात्मनः ।।<br />तदवच्छित्तये नालं प्रत्यग्बोधादृतेऽन्यधीः ।। १४१० ।। </div>
							<div class="verse">प्रत्यङ्भात्रेक्षणादात्ममोहतज्जनिराकृतेः ।।<br />असंभवाद्द्वीतीयस्य स्यामपूर्वादिमानहम् ।। १४११ ।। </div>
							<div class="verse">व्यपेततमस्तत्त्वमागमापासाक्षिणः ।।<br />ज्ञानेन गम्यते साक्षात्तावन्मात्रानुरोधिना ।। १४१२ ।। </div>
							<div class="verse">कालादिप्रविभक्तं सद्यद्ब्रह्माभूदविद्यया ।।<br />तत्प्रत्यक्तत्त्वसंबोधाद्ध्वस्ते ध्वान्तेऽन्तरात्मनि ।।<br />आत्मानमेव तद्ब्रह्म ब्रह्मैवाऽऽत्मेत्यवेच्छ्रुतेः ।। १४१३ ।। </div>
							<div class="verse">अब्रह्मानात्मताहेतौ प्रत्यग्ध्वान्ते निवर्तिते ।।<br />व्यावृत्त्यनुगमाभावात्सर्वं तदभवत्ततः ।। १४१४ ।। </div>
							<div class="verse">व्यावृत्त्यनुगमौ यस्माद्द्वितीये सति वस्तुनि ।।<br />दृष्टिमात्रात्मवस्तुत्वात्कार्यकारणवस्तुनः ।। १४१५ ।। </div>
							<div class="verse">नाज्ञातं किंचिदप्यस्ति नानपास्तं तमोऽप्यतः ।।<br />सामानाधिकरण्यार्थमस्मीत्येतत्पदं भवेत् ।। १४१६ ।। </div>
							<div class="verse">ब्रह्माहंपदयोरर्थौ यौ तयोः संगतिर्मिथः ।।<br />अहमर्थो विशेष्योऽत्र तत्प्राधान्यप्रसिद्धितः ।। १४१७ ।। </div>
							<div class="verse">तद्याथात्म्यप्रसिद्ध्यर्थं ब्रह्मार्थस्तु विशेषणम् ।। १४१८ ।। <br />विशेषणानां संबन्धो विशेष्येण विशेषणैः ।।<br />विशेष्यस्यापि संबन्धः स्वातन्त्र्यपारतन्त्र्यतः ।। १४१९ ।। </div>
							<div class="verse">विशेषणविशेष्याणां साकल्येनैव संगतिः ।।<br />उपात्तान्योन्यरूपाणां विशेषणविशेष्यता ।। १४२० ।। </div>
							<div class="verse">उपात्तद्रव्यकाण्येव विशिंषन्त्युत्पलादिकम् ।।<br />द्रव्यं विशेषणान्येति तथोपात्तविशेषणम् ।। १४२१ ।। </div>
							<div class="verse">नायःशलाकाकल्पानां विशेषणविशेष्यता ।।<br />परस्परानपेक्षत्वाद्धिमवद्विन्ध्ययोरिव ।। १४२२ ।। </div>
							<div class="verse">एकदा निर्विभागेन कार्त्स्न्यसंगातिकारणात् ।।<br />सामर्थ्यात्स्वविरुद्धानां न विशेष्येऽस्ति संभवः ।। १४२३ ।। </div>
							<div class="verse">परस्पराविरोधेन विशिंषन्त्यात्मसंश्रयम् ।।<br />विशेषणानि येनातस्तद्विरुद्धं न ढौकते ।। १४२४ ।। </div>
							<div class="verse">विशेषणयुतिः शाब्दी तद्विरुद्धनिराकृतिः ।।<br />मोहमात्रेण तत्प्राप्तेः सामार्थ्यात्स्यान्न शब्दतः ।। १४२५ ।। </div>
							<div class="verse">एकैकरूपासंसर्गबोधमात्रस्वभावतः ।।<br />विशेषणानां संप्राप्तिर्नाऽऽञ्जसी प्रत्यगात्मनि ।। १४२६ ।। </div>
							<div class="verse">विशेषणानां संबन्धो यतो न प्रत्यागात्मनि ।।<br />लक्ष्यलक्षणता तस्मात्प्रतीच्यध्यवसीयते ।। १४२७ ।। </div>
							<div class="verse">अनन्यापेक्षि प्रत्यक्त्वमहंरूपेण लक्ष्यते ।। <br />line २ miss ।। १४२८ ।। </div>
							<div class="verse">निवर्त्यभेदाद्भिन्नोऽर्थोऽमानित्वादेर्यथा तथा ।।<br />ब्रह्माहमर्थयोर्ज्ञेयस्तयोरैकार्थ्यहेतुतः ।। १४२९ ।। </div>
							<div class="verse">अनात्माब्रह्मताहेतौ प्रत्यग्ध्वान्ते निवर्तिते ।।<br />पदार्थ एक एव स्याद्ब्रह्माहंपदयोः परः ।। १४३० ।। </div>
							<div class="verse">भेदसंसर्गनाशार्थो नात उक्तेरिहेष्यते ।।<br />अहंब्रह्मश्रुतेः साक्षात्तादात्म्यमिह गम्यते ।। १४३१ ।। </div>
							<div class="verse">कर्तुर्ज्ञातुर्हि या दृष्टिः साऽविद्योत्थार्थलेहिनी ।।<br />तत्प्रत्यगात्मदृष्ट्या तां प्रत्याख्यायाश्नुतेऽद्वयम् ।। १४३२ ।। </div>
							<div class="verse">अस्मीतीहत्यनिर्देशाद्विद्याकालैव मुक्तता ।। <br />सिद्धाऽतोऽसौ न साध्या स्यादग्निहोत्रादिकार्यवत् ।। १४३३ ।। </div>
							<div class="verse">प्रत्यग्याथात्म्यविज्ञानमात्रव्युत्पत्तिसिद्धये ।।<br />तस्मादिति श्रुतिर्वक्ति ह्युत्पत्त्यादिनिवृत्तये ।। १४३४ ।। </div>
							<div class="verse">अविद्यातज्जनिर्मुक्तौ ब्रह्म ब्रह्माभवत्स्वतः ।।<br />सर्वः कृत्स्नस्तथा पूर्णः शब्दाः पर्यायवाचकाः ।। १४३५ ।। </div>
							<div class="verse">आत्माविद्यासमुत्थानामात्मयाथात्म्यमात्रतः ।।<br />कर्मवत्काङ्क्षते ज्ञानं विशिष्टं नाघिकारिणम् ।। १४३६ ।। </div>
							<div class="verse">देवादीनामतो यो यो यथोक्तेनैव वर्त्मना ।।<br />line २ miss ।। १४३६ ।। </div>
							<div class="verse">प्रत्यग्बोधातिरेकेण साधनान्तरनिह्नुतौ ।।<br />एवेत्यवधृतिर्ज्ञेया ज्ञानादेव ततो भवेत् ।। १४३८ ।। </div>
							<div class="verse">आत्मयाथात्म्यविज्ञानाद्यदन्यत्साधनान्तरम् ।।<br />ज्ञानाभावोऽथवा सर्वमविद्यैवेति निश्चितिः ।। १४३९ ।। </div>
							<div class="verse">मनुष्या यदमन्यन्य साध्वेवातस्तदीरितम् ।।<br />न कश्चिदपि दोषोऽत्र पूर्वोक्तोऽतः प्रसज्यते ।। १४४० ।। </div>
							<div class="verse">प्रत्यक्तयैव संबन्धादात्मनोऽनात्मवस्तुना ।।<br />विशिष्टेनाविशिष्टस्य क्लृप्तेनाकल्पितात्मनः ।। १४४१ ।। </div>
							<div class="verse">यतोऽतो लोकबुद्ध्यैव देवादीनामितीर्यते ।।<br />तुल्यो देवादिसंबन्धो ब्रह्मणो मशकादिभिः ।। १४४२ ।। </div>
							<div class="verse">अन्तरेणाधिकारं चेन्नाऽऽत्मबोधस्य संभवः ।।<br />न जन्मान्तरसंस्काराद्वामदेवस्य तद्भवेत् ।। १४४३ ।। </div>
							<div class="verse">श्रुत्युक्तार्थस्य वा स्थेम्ने मन्त्रोदाहृतिरिष्यते ।।<br />प्रमाणान्तरसंवादात्पुंसां विश्वासधीर्यतः ।। १४४४ ।। </div>
							<div class="verse">अव्यावृत्ताननुगतं तद्धैतत्प्रत्यगात्मनि ।।<br />तद्दर्शनादृषिः साक्षात्पश्यन्सर्वं प्रपन्नवान् ।। १४४५ ।। </div>
							<div class="verse">सूक्तादिज्ञापनार्थाय ह्यहं मनुरितीरणम् ।।<br />ऐकात्म्यं सर्वभूतेषु प्रतीचोऽसौ ददर्श ह ।। १४४६ ।। </div>
							<div class="verse">तत्पश्यन्नित्यनेनात्र ब्रह्मविद्या प्रदर्श्यते ।।<br />अहमासं मनुरिति विद्यायाः फलमुच्यते ।। १४४७ ।। </div>
							<div class="verse">पश्यन्प्रतिपेद इति प्रयोगादवसीयते ।।<br />विद्याकालैव कृत्स्नाप्तिरिति तन्मोहहानतः ।। १४४८ ।। </div>
							<div class="verse">बह्मप्राप्त्यन्तरायस्य प्रत्यक्संमोहमात्रतः ।।<br />प्रत्यग्विज्ञानतो ध्वस्तेस्तत्प्राप्तिर्नान्यसाधना ।। १४४९ ।। </div>
							<div class="verse">अविद्याध्वंसमात्रेण पुमर्थस्य समाप्तितः ।।<br />तावताऽवसितेर्विद्या स्वार्थैवेति विनिश्चयः ।। १४५० ।। </div>
							<div class="verse">सकृदात्मप्रसूत्यैव निरुणद्ध्यखिलं भवम् ।।<br />ध्वान्तमात्रनिरासेन न ततोऽन्याऽन्यथा मतिः ।। १४५१ ।। </div>
							<div class="verse">देशकालाद्यसंबन्धाद्देशादेर्मोहकार्यतः ।।<br />नानुत्पन्नमदग्धं वा ज्ञानमज्ञानमस्त्यतः ।। १४५२ ।। </div>
							<div class="verse">नाबाधित्वेह बाध्यार्थं बाधको बाधकात्मताम् ।।<br />लभते मेययाथात्म्यहेतुमात्रव्यपेक्षतः ।। १४५३ ।। </div>
							<div class="verse">यतोऽतोऽविद्यातज्जानां बाधितत्वात्प्रबोधतः ।।<br />सकृदेव च मायोगान्नोर्ध्वं तच्चोदनेष्यते ।। १४५४ ।। </div>
							<div class="verse">सम्यग्ज्ञानशिखिप्लुष्टमोहतत्कार्यरूपिणः ।।<br />सकृन्निवृत्तेर्बाध्यस्य किं कार्यमवशिष्यते ।। १४५५ ।। </div>
							<div class="verse">ध्वान्तादिघस्मरे प्रत्यक्तैतन्यात्मैकनिष्ठिते ।।<br />प्रत्यर्थिनि स्थितेऽनात्मधियां स्यात्सत्यता कुतः ।। १४५६ ।। </div>
							<div class="verse">अज्ञातमिथ्याविज्ञाततत्त्वमात्रावलम्बिना ।।<br />ज्ञानेन किं न विज्ञातं वद किं वा न वाधितम् ।। १४५७ ।। </div>
							<div class="verse">सर्वापत्तिरियं युक्ता देवादीनां महात्मनाम् ।।<br />अस्मदादेस्तमस्वित्वान्न संभाव्येति चेन्न तत् ।। १४५८ ।। </div>
							<div class="verse">एतर्ह्यपि तु तद्ब्रह्म यो यः साक्षादबुध्यत ।।<br />स एव तदभूद्यस्मान्नातोऽभिजनकारणम् ।। १४५९ ।। </div>
							<div class="verse">अप्येतर्हि यथान्यायं यो वेदाऽऽत्मानमद्वयम् ।। <br />स इदं सर्वमात्मैव भवत्यज्ञानहानतः ।। १४६० ।। </div>
							<div class="verse">न हीहोत्कृष्टसत्त्वेषु देवादिषु परात्मनः ।।<br />नापि चात्यन्तमूढेषु विशेषः कश्चिदीक्ष्यते ।। १४६१ ।। </div>
							<div class="verse">प्रत्यक्तत्त्वधियो वाऽस्ति स्वतोबुद्धैकताऽऽत्मनः ।।<br />श्रेयांसि वहुविघ्नानीत्याशङ्क्यैतदथोच्यते ।।  १४६२ ।। </div>
							<div class="verse">तस्य ज्ञातात्मतत्त्वस्य प्रध्वस्ततमसो यतेः ।।<br />इन्द्रादयोऽपि नैवालं कैवल्याप्तिनिवारणे ।। १४६३ ।। </div>
							<div class="verse">देवाद्यैश्वर्यविषयव्यतिक्रान्तत्वहेतुतः ।। <br />कैवल्याभूत्या उद्युक्ता ईश्वरा अपि नेशते ।। १४६४ ।। </div>
							<div class="verse">ईशेशितव्यसंबन्धः प्रत्यगज्ञानहेतुजः ।।<br />सम्यग्ज्ञानात्तमोध्वस्तवीश्वराणामपीश्वरः ।। १४६५ ।। </div>
							<div class="verse">ईश्वराणामनैश्वर्यं कस्मद्ब्रह्मविदीति चेत् ।। <br />आत्मा ह्येषामितीत्याह तद्धेतुप्रतिपत्तये ।। १४६६ ।। </div>
							<div class="verse">भोज्यत्वेन जगत्कृत्स्नं कर्मविद्याविसाधनैः ।।<br />उपात्तं तदभुक्त्वा तु कैवल्यं लभते न चेत् ।। १४६७ ।। </div>
							<div class="verse">इत्याशङ्कापनुत्त्यर्थं परो ग्रन्थोऽवतार्यते ।।<br />कैवल्यावाप्तिविघ्नाय नालं देवा अपीश्वराः ।। १४६८ ।। </div>
							<div class="verse">अविद्याविषये यस्मात्तेषामधिकृतिः स्मृता ।।<br />न तु प्लुष्टात्मयाथात्म्यविज्ञानतमसामसौ ।। १४६९ ।। </div>
							<div class="verse">ब्रह्मविद्याफलप्राप्तौ विघ्नं कुर्वन्ति देवताः ।।<br />इत्यत्र किनिमित्तेयमाशङ्केत्यभिधीयते ।। १४७० ।। </div>
							<div class="verse">युक्ताऽऽशङ्का यतो मर्त्य देवान्प्रत्यृणिनः श्रुतेः ।। <br />पशुलोत्ववाक्याच्च पारतन्त्र्याच्च कर्मिणः ।। १४७१ ।। </div>
							<div class="verse">ब्रह्मवित्त्वे च पारार्थ्यं देवादीन्प्रति हीयते ।।<br />तस्य ब्रह्मतमोहेतोस्तन्निवृत्तौ निवर्तते ।। १४७२ ।। </div>
							<div class="verse">अप्रियारिष्टिवाक्याभ्यामयमर्थोऽवसीयते ।।<br />तस्माद्विद्याफलावाप्तौ विघ्नं कुर्वन्ति देवताः ।। १४७३ ।। </div>
							<div class="verse">नन्वेवं तर्ह्यविश्रम्भो ह्यदृष्टफलसंपदि ।।<br />प्राप्तोऽभ्युदयमोक्षार्थसाधनव्यापृताविह ।। १४७४ ।। </div>
							<div class="verse">तथेश्वरोऽपि नो विघ्नं कुर्वन्केन निषिध्यते ।।<br />कालमन्रौषधादीनामचिन्त्या शक्तिरिष्यते ।। १४७५ ।। </div>
							<div class="verse">कर्ममन्त्रौषधितपःकालादीनां च विद्यते ।।<br />महती शक्तिरित्यत्र युक्तमाशङ्कितुं फले ।। १४७६ ।। </div>
							<div class="verse">देवादयः स्वतन्त्रत्वात्फलप्राप्तिविघातयोः ।।<br />सर्वं कु्युरनाश्वासस्तस्मात्प्राप्नोति कर्मसु ।। १४७७ ।। </div>
							<div class="verse">नैवं सर्वपदार्थानां नियतादानकारणात् ।।<br />जगद्वैचित्र्यदृष्टेश्च स्वभावे तदसंभवात् ।। १४७८ ।। </div>
							<div class="verse">सुखादिफलदं कर्मेत्यस्मिन्पक्षे व्यवस्थिते ।।<br />श्रुतिन्यायादिसंसिद्धेर्नातो विघ्नकृतः सुराः ।। १४७९ ।। </div>
							<div class="verse">कर्मणैव स्वसिद्ध्यर्थं तेषां क्रोडीकृतत्वतः ।।<br />नाऽऽत्मानं लभते कर्म देवेशाद्यनपेक्षि सत् ।। १४८० ।। </div>
							<div class="verse">फलादानेऽनुलोमत्वान्नामी स्युर्विघ्नकारिणः ।।<br />यथा कर्म तथेशादि कर्मापेक्ष्यैव सिध्यति ।। १४८१ ।। </div>
							<div class="verse">सर्वं सर्वमपेक्ष्यैव संहतत्वात्प्रसिध्यति ।।<br />प्रधानगुणभावश्च क्वचित्कस्यचिदिष्यते ।। १४८२ ।। </div>
							<div class="verse">विघ्नकार्येऽपि चाप्येते नानपेक्ष्य प्रकुर्वते ।।<br />तत्सामर्थ्याप्रणोद्यत्वात्सर्वेपां सर्वकर्मसु ।। १४८३ ।।</div>
							<div class="verse">गुणप्रधानभावश्च देवकालेश्वरादिषु ।।<br />कर्मस्वनियतो दृष्टो नान्यथा चोपपद्यते ।। १४८४ ।। </div>
							<div class="verse">यदैकस्य प्रधानत्वं तदाऽन्यस्याप्रधानता ।।<br />एवं नृत्यज्जगन्नित्यमतद्वृत्याऽऽत्मनि स्थितम् ।। १४८५ ।। </div>
							<div class="verse">गुणप्रधानभावश्च पदार्थानामनन्ततः ।।<br />क्षेपीयस्त्वाच्च कालस्य दुर्ज्ञेयो मतिविभ्रमात् ।। १४८६ ।। </div>
							<div class="verse">कर्मैव कारणं केचित्फलप्राप्तौ प्रचक्षते ।।<br />दैवमेकेऽपरे कालं स्वभाव इति चापरे ।। १४८७ ।। </div>
							<div class="verse">श्रुतयः स्मृतिवादाश्च कर्मप्राधान्यमेव तु ।।<br />अङ्गीकृत्य प्रदृश्यन्ते प्रवृत्ताः सर्व एव हि ।। १४८८ ।। </div>
							<div class="verse">पुण्यः पुण्येन भवति पापः पापेन कर्मणा ।।<br />वचांस्येवं सुवहुशो लक्ष्यन्ते शास्रभूमिषु ।। १४८९ ।। </div>
							<div class="verse">यद्यप्येषां स्वविषये प्राधान्यं कस्यचित्कचित् ।।<br />अप्राधान्यं तदन्येषां तथाऽपि तु न कर्मणाम् ।।<br />फलप्राप्तावहेतुत्वं शास्रन्यायावधारणात् ।। १४९० ।। </div>
							<div class="verse">कर्मणः फलसंप्राप्तिरप्राप्तिश्चेह येक्ष्यते ।।<br />साद्गुण्यविगुणत्वाभ्यां सा स्यात्कर्मण एव च ।। १४९१ ।। </div>
							<div class="verse">विघ्नं कुर्वन्ति नो देवा विद्योत्थफलसंगतौ ।।<br />उक्तं यदपनुत्त्यर्थं तत्र प्रतिविधीयते ।। १४९२ ।। </div>
							<div class="verse">अविद्याहानमात्रत्वात्कैवल्याप्तफलात्मनः ।।<br />तत्प्राप्तेर्ज्ञानकालत्वान्नालं विघ्नाय दवताः ।। १४९३ ।। </div>
							<div class="verse">चक्षुरूपाभिसंबन्धसमकाला यथेष्यते ।।<br />रूपाभिव्यक्तिरेवं स्यादविद्याध्वस्तिरात्मनः ।। १४९४ ।। </div>
							<div class="verse">यथास्थितात्मयाथात्म्यज्ञानजन्मातिरेकतः ।।<br />न तत्तमोनिवृत्तिः स्यात्तदुत्थस्य च वस्तुनः ।। १४९५ ।। </div>
							<div class="verse">सर्पात्मना गृहीतामां न दण्डादीक्ष्यते स्रजि ।।<br />प्रतीच्येकतनुग्राह्ये तदन्यन्न तथेक्ष्यते ।। १४९६ ।। </div>
							<div class="verse">अन्योन्यव्यभिचारित्वमज्ञानेऽपि ह्यनात्मनाम् ।।<br />किमु विध्वस्तनिःशेषघनाज्ञानेऽन्तरात्मनि ।। १४९७ ।। </div>
							<div class="verse">रूप्याभज्ञानवेलायां शुक्तिकाधीर्न बाधते ।। <br />तदसूतेरिह त्वात्मन्यादिमध्यान्तबाधधीः ।। १४९८ ।। </div>
							<div class="verse">निर्निमित्तं प्रमात्रादेः प्रत्यग्रूपमनात्मनः ।।<br />सनिमित्तं पराग्रूपमात्मनो मोहहेतुतः ।। १४९९ ।। </div>
							<div class="verse">एक आत्मेति विज्ञाने दोषोऽप्यप्रतिबन्धकः ।।<br />मूढात्मनामपि ह्येतन्न विसंवादमृच्छति ।। १५०० ।। </div>
							<div class="verse">मिथ्यासंशयविज्ञानमनात्मानं प्रतीष्यते ।।<br />प्रत्यगात्मनि तद्यस्मात्सम्यग्ज्ञानान्न भिद्यते ।। १५०१ ।। </div>
							<div class="verse">अज्ञानं चेच्चिदाकारं संशयादिषु का कथा ।।<br />प्रमित्सिते प्रतीच्यस्मान्न दोषो नापि बाधकम् ।। १५०२ ।। </div>
							<div class="verse">महिमानो यदाऽमी स्युरविद्याया न वस्तुनः ।। १५०३ ।।<br />काला देवादयस्तस्यां ध्वस्तायां तद्विनाशतः ।।<br />देवेश्वरादयः के स्युर्विघ्नं वा कस्य कुर्वते ।। १५०४ ।। </div>
							<div class="verse">यत्र त्वस्येति श्रुत्यैव सर्वमेतत्स्फुटीकृतम् ।।<br />इहापि हेतुसंसिद्ध्यै तत्स्पष्टमभिधीयते ।। १५०५ ।। </div>
							<div class="verse">यतो विघ्नकृतामात्मा प्रत्यग्याथात्म्यविद्भवेत् ।।<br />तद्गोचरातिवर्तित्वं विद्याकाले तमोहतेः ।। १५०६ ।। </div>
							<div class="verse">आत्माऽमीषां तदा ब्रह्म देवादीनां भवेद्वशी ।।<br />कालाद्यन्तरितं यत्स्यात्प्राप्त्युत्पत्त्यादिलक्षणम् ।। १५०७ ।। </div>
							<div class="verse">अनात्मैव फलं तत्र देवानामीशता भवेत् ।। <br />अपि ज्ञातात्मतत्त्वानामभावाज्ज्ञानसंततेः ।। १५०८ ।। </div>
							<div class="verse">अन्त्योऽविद्यापनुद्वोधो रागादिप्रत्ययोत्थितेः ।।<br />इति चेन्नैतदेवं स्यादाद्येऽनैकान्तिकत्वतः ।। १५०९ ।।</div>
							<div class="verse">नान्त्याऽविद्यापनुद्वुद्धिरात्मैकविषयत्वतः ।।<br />आद्यात्मबुद्धिवद्धेतोरनैकान्तिकतेक्ष्यते ।। १५१० ।। </div>
							<div class="verse">अनैकान्तिकता हेतोस्तद्वत्संततिवादिनः ।।<br />न चाभ्यासात्प्रमाणानि कुर्वन्त्यर्थावबोधनम् ।। १५११ ।। </div>
							<div class="verse">संबन्धमात्राभिव्यक्तेर्व्यञ्जकत्वात्प्रदीपवत् ।।<br />भोजनादौ न च सति ज्ञानसंततिरिष्यते ।। १५१२ ।। </div>
							<div class="verse">तदन्तरायबाहुल्यात्सुषुप्तादौ च नेष्यते ।।<br />प्रत्यक्प्रमेयपूर्वैव सर्वासां नो यतो धियाम् ।।<br />सूतिराम्रेडन तस्मात्सिद्धमात्मधियः सदा ।। १५१३ ।।</div>
							<div class="verse">ज्ञानस्य वस्तुतऩ्त्रत्वान्न कर्त्रनुविधायिता ।।<br />शीतोष्णाज्ञानवत्तस्मान्नेष्यते  ज्ञानसंततिः ।। १५१४ ।। </div>
							<div class="verse">भोजनादिनिरोधेन संततिश्चेत्समर्थ्यते ।।<br />उक्ता परिहृतिस्तत्र न भूयोऽपि व्यपेक्षते ।। १५१५ ।। </div>
							<div class="verse">क्षुत्पिपासापरिम्लानचेतस्त्वान्नितरां न सा ।।<br />भोजनादिनिरोधेन न च तस्याः प्रमेक्ष्यते ।। १५१६ ।। </div>
							<div class="verse">संतत्यारम्भकधियामियत्तानवधारणात् ।।<br />शास्रार्थानिश्चयो दोषः स चानिष्टः प्रसज्यते ।। १५१७ ।। </div>
							<div class="verse">मतं संततिमात्रत्वे निश्चितिः स्यात्तथाऽपि च ।।<br />अनैकान्तिकता हेतोराद्यसंततिवद्भवेत् ।। १५१८ ।। </div>
							<div class="verse">समानविषयत्वेऽपि नाऽऽद्याऽविद्यां निहन्ति चेत् ।।<br />ज्ञानसंततिरन्त्या नः सेत्स्यतीयत्र का प्रमा ।। १५१९ ।। </div>
							<div class="verse">मरणेऽपि न विश्चासो हिक्किकावशवर्तिनः ।।<br />ज्ञानसंततिनिष्पत्तौ तमोमात्रसमाप्तितः ।। १५२० ।। </div>
							<div class="verse">कर्मच्छिद्रेषु कुर्वन्ति येऽपि सम्यग्धियं बलात् ।।<br />नूनं ते नासिकाग्रेण वीक्षन्ते सूर्यमण्डलम् ।। १५२१ ।। </div>
							<div class="verse">वस्तुतन्त्रं, न हि ज्ञानं नृतन्त्रं लोकवह्निवत् ।।<br />अनन्यज्ञातृकत्वाच्च प्रत्यग्ज्ञानस्य सर्वदा ।। १५२२ ।। </div>
							<div class="verse">न चानिवर्तकं ज्ञानं प्रत्यङ्भोहस्य युज्यते ।।<br />स्वानुभूतिविरुद्धत्वादग्निदाहादिबोधवत् ।। १५२३ ।। </div>
							<div class="verse">सर्ववेदान्तवाक्यानामेतावन्मात्रनिष्ठतः ।।<br />न चार्थवादता तेषामन्याशेषत्वकारणात् ।। १५२४ ।। </div>
							<div class="verse">अहंधीविषयत्वाच्चेत्तेषां स्यादर्थवादता ।।<br />नाोक्तत्वात्परिहारस्य न चाहंगम्यताऽऽत्मनः ।। १५२५ ।। </div>
							<div class="verse">अहंबुद्ध्येक्ष्यते प्रत्यक्प्रतीचा चाप्यहंमतिः ।।<br />अन्योन्याश्रयता दोषः स्यादहंवृत्तिवीक्षणे ।। १५२६ ।। </div>
							<div class="verse">यत एवमतो यो नः प्रत्यक्संमोहहानिकृत् ।।<br />अाद्योऽन्त्यः संततो वाऽसौ बोधो मुक्तिफलः स्मृतः ।। १५२७ ।। </div>
							<div class="verse">यत्तूक्तं ज्ञाततत्त्वानामपि रागादिदर्शनात् ।।<br />नाविद्याहानिकृज्ज्ञानमत्र प्रतिविधीयते ।। १५२८ ।। </div>
							<div class="verse">आरब्धफलशेषैकहेतुत्वाद्देहसंस्तितेः ।। <br />रागादिप्रत्ययोद्भूतिरिषुचक्रादिवेगवत् ।। १५२९ ।। </div>
							<div class="verse">तस्य वृत्तफलत्वान्नो ज्ञानं स्यात्तन्निवृत्तिकृत् ।।<br />अतीतत्वाच्च तद्धान्यै नालमात्मावबोधनम् ।। १५३० ।। </div>
							<div class="verse">यत्तु स्वात्माश्रयं कर्म ह्यनारब्धफलं भवेत् ।।<br />उत्पित्स्वनागतं कृत्स्नं ज्ञानं हन्ति तदेव नः ।। १५३१ ।। </div>
							<div class="verse">अनारब्धफलं कर्म न त्वारब्धफलं यदि ।।<br />निरुणद्ध्यात्मविज्ञानं तदाऽनिष्टं प्रसज्यते ।। १५३२ ।। </div>
							<div class="verse">प्रारब्धात्मफलं नो चेत्कर्म ज्ञानं निवर्तयेत् ।।<br />अनारब्धफलं हन्तीत्यत्रापि स्यान्न निश्चितिः ।। १५३३ ।। </div>
							<div class="verse">न चेदारब्धकार्येषु ज्ञानस्वातन्त्र्यामिष्यते ।। <br />अनारब्धेषु नितरां पुंसोऽपि स्याद्यथेष्टता ।। १५३४ ।। </div>
							<div class="verse">न च तेषु निरुद्धेषु किंचिन्नः स्यात्प्रयोजनम् ।।<br />प्राङ्भृतेर्मुक्त्यसंसिद्धेरबीजत्वाच्च संसृतेः ।। १५३५ ।। </div>
							<div class="verse">सर्वसंहारकाले च निरोधोऽभूदशेषतः ।।<br />तावानपि न पर्याप्तो निरोधो मुक्तये, कथम् ।। १५३६ ।। </div>
							<div class="verse">अल्पीयोहःसमभ्यस्तो निरोधोऽलं विमुक्तये ।।<br />भावनोपचयान्नापि मुक्तिः स्याद्भङ्गरत्वतः ।। १५३७ ।। </div>
							<div class="verse">दुःख्यस्मीत्यपि चेद्ध्वस्ता कोटकल्पोपबृंहिता ।।<br />अल्पीयोभ्यासजा साध्वी भावनेत्यत्र का प्रमा ।। १५३८ ।। </div>
							<div class="verse">शास्रार्थस्य समाप्तेश्च मुक्तिः स्यात्तावता मितेः ।।<br />रागादयः सन्तु कामं न तद्भावोऽपराध्यति ।। १५३९ ।। </div>
							<div class="verse">आगमाद्वेद चेद्ब्रह्म ब्रह्मैव भवतीति हि ।। <br />फलावस्थस्य च सतः कुतो रागादिसंप्लुतिः ।। १५४० ।। </div>
							<div class="verse">न च ब्रह्मपरिज्ञानहुताशाप्लुष्टमण्वपि ।। <br />संभाव्यते ब्रह्मधियः सर्वान्त्यत्वैकहेतुतः ।। १५४१ ।। </div>
							<div class="verse">सम्यग्ज्ञानविरुद्धा धीर्न चैकात्म्यं विजानतः ।। <br />उत्पद्यते निर्विषया विषयाशयहानतः ।। १५४२ ।।</div>
							<div class="verse">लोकेऽनिर्ज्ञाततत्त्वस्य मिथ्याधीरुपजायते ।।<br />प्रध्वस्ततत्त्वतमसः कुतः स्यात्कारणादृते ।। १५४३ ।। </div>
							<div class="verse">सम्यग्ज्ञानेऽपि चेत्सा स्यादविश्रम्भः प्रसज्यते ।।<br />एवं सत्यप्रमाणत्वं मितेश्चापि प्रसज्यते ।। १५४४ ।। </div>
							<div class="verse">सम्यङ्भिथ्याधियोर्यस्माद्विशेषो नोपलभ्यते ।।<br />व्यवहारस्य लोपोऽतः सर्वस्य स्यादसंशयः ।। १५४५ ।। </div>
							<div class="verse">सम्यग्ज्ञानसमुत्पात्तिसमनन्तरमेव च ।।<br />शरीरपातः कस्मान्नेत्येतच्चाप्यपहस्तितम् ।। १५४६ ।। </div>
							<div class="verse">पूर्वोक्तेनैव न्यायेन वक्तव्यं नावशिष्यते ।।<br />ज्ञानोत्पत्तावतो ध्वस्तिः सर्वेषामपि कर्मणाम् ।। १५४७ ।। </div>
							<div class="verse">यथैधांसि समिद्धोऽग्निर्भस्मासात्कुरुतेऽर्जुन ।।<br />ज्ञानाग्निः सर्वकर्माणि भस्मसात्कुरुते तथा ।। १५४८ ।। </div>
							<div class="verse">सर्वदृष्टान्तसारूप्यप्रसक्तौ तन्निपेघकृत् ।। <br />तावदेव चिरं तस्येत्यपवादः श्रुतीरितः ।। १५४९ ।। </div>
							<div class="verse">नेत्रबन्धविनिर्मोकादुपदेशः स्मृतिं प्रति ।। १५५० ।। <br />ततस्तदर्शग्रहणमनुष्ठानं ततः परम् ।।<br />स भूरिगत्युपचयाद्ग्रामाद्ग्रामान्तरं व्रजेत् ।। १५५१ ।।  </div>
							<div class="verse">सम्यग्ज्ञातोपदेशार्थः स्वयं च प्रतिभानवान् ।।<br />द्राघीयसा स कालेन गन्धारान्प्रतिपद्यते ।। १५५२ ।। </div>
							<div class="verse">यथैवमेवेहापि स्याद्य इहाऽऽचार्यवान्नरः ।।<br />निःशेषदृष्टान्तोक्त्यर्थप्रसक्तिविनिवृत्तये ।। <br />पवादं श्रुतिरियं तस्य त्विति जगाद नः ।। १५५३ ।। </div>
							<div class="verse">प्रत्यग्याथात्म्यविज्ञानजन्मनो नातिरेकभाक् ।। <br />प्रत्यङ्भोहभिनहनध्वंसश्चाप्यन्यथामतेः ।। १५५५ ।। </div>
							<div class="verse">तस्माद्याथात्म्यविज्ञानसमुत्पत्तेः पुरैव तु ।। <br />आत्माज्ञानं सकार्यं स्यात्तस्य बाध्यत्वकारणात् ।। १५५६ ।। </div>
							<div class="verse">यस्मिन्प्राप्ते यद्भवति तत्तस्मात्स्यात्कथं पुरा ।। <br />अन्त्यं तस्मात्परिज्ञानं सर्वबाध्यस्य बाधकम् ।। १५५७ ।। </div>
							<div class="verse">ऋणिनोऽप्यस्य देवाद्या नेशते ब्रह्मवेदिनः ।।<br />इत्युक्तं किंनिमित्तं चेत्तत्र प्रतिविधीयते ।। १५५८ ।। </div>
							<div class="verse">न विज्ञानात्मयाथात्म्यं प्रत्यृणित्वं भवेद्यतः ।।<br />अविद्याविषयं तत्स्यात्तस्य कर्तृत्वकारणात् ।। १५५९ ।। </div>
							<div class="verse">यत्र वा अन्यदित्यादि तथाच श्रुतिशासनम् ।। <br />ध्वस्ताविद्यस्य तन्न स्यात्तस्यैकात्म्यस्वभावतः ।। १५६० ।। </div>
							<div class="verse">न चेहाविदुषोऽपि स्यादृणित्वं हेत्वसंभवात् ।।<br />न किंचिन्नः सुरैः प्रत्तमृणित्वं येन नो भवेत् ।। १५६१ ।। </div>
							<div class="verse">वचनादिति चेन्नैवं तदुक्तेरर्थवादतः ।।<br />अवदानविधेः शेषो ह्यर्थवादो हि तद्वचः ।। १५६२ ।। </div>
							<div class="verse">विद्वांसं प्रति नेशाना यदि देवादयो मताः ।।<br />तस्मिन्विषय ऐश्वर्यं तेषां स्यात्सोऽधुनोच्यते ।। १५६३ ।।</div>
							<div class="verse">प्रामाण्यं कर्मकाण्डस्य यस्मिन्विषय इष्यते ।।<br />अविद्याविषयः साक्षादथ योऽन्यामितीर्यते ।। १५६४ ।। </div>
							<div class="verse">सम्यग्ज्ञानसमुत्पत्तौ कर्मकार्यसमाप्तितः ।।<br />नापेक्षा कर्मकाण्डे स्यात्तत्प्रामाण्यकृतार्थतः ।। १५६५ ।। </div>
							<div class="verse">प्रकृतैकात्म्यविद्याया व्युत्थानायाथगीरियम् ।।<br />न हि संगच्छते विद्याविद्यायोगं विरोधतः ।। १५६६ ।। </div>
							<div class="verse">प्रतीच्यनन्य एकस्मिन्नविद्यापिहितेक्षणः ।।<br />अनन्योऽप्यात्मनो भिन्नामुपास्ते देवतां नरः ।। १५६७ ।। </div>
							<div class="verse">अन्योऽसाविति वाक्येन व्याख्योपासापदस्य तु ।। <br />भेददर्शनमेवात उपास्त इति भण्यते ।। १५६८ ।। </div>
							<div class="verse">किं मूलं भिन्नदृष्टेः स्यादिति श्रुत्या तदुच्यते ।।<br />न स वेदेत्यविद्येयं नामरूपप्रपञ्चकृत् ।। १५६९ ।। </div>
							<div class="verse">आत्माविद्याग्रहग्रस्तः संहसस्तज्जवस्तुभिः ।।<br />स एष पशुतामेति देवादीनां स्वकर्मभिः ।। १५७० ।। </div>
							<div class="verse">वहूपकारकृद्यद्वद्गवादिर्लौकिकः पशुः।।<br />देवादीनां तथाऽविद्वान्पशुः स्यादुपकारकृत ।। १५७१ ।। </div>
							<div class="verse">एकैकस्वामिको लोके गवादिः पशुरिष्यते ।।<br />ततोऽप्यतिशयः पुंसां सर्वलोकोपकारिता ।। १५७२ ।। </div>
							<div class="verse">एकैकक्रियया लोक एकैकस्वामिकः पशुः ।।<br />अनेकैः संहतश्चैवं कदाचिदुपकारकः ।। १५७३ ।। </div>
							<div class="verse">भूरिक्रियावांस्तु नरस्तथाऽनेकेश्वरोऽवशः ।।<br />एकैको निखिलं विश्वं विभर्त्यज्ञो दिवानिशम् ।। १५७४ ।। </div>
							<div class="verse">अस्यैवार्थस्य दृष्टान्तो यथा हेत्यभिधीयते ।।<br />यत एवमतो युक्तं देवोदेर्भृशमप्रियम् ।। १५७५ ।। </div>
							<div class="verse">अपि भूरिपशोः पुंस एकस्मिन्नपि तस्करैः ।।<br />ह्रियमाणे पशौ तीव्रं दुःखं समुपजायते ।।<br />किमु सर्वस्वहरणे वक्तव्यं दुःखकारणम् ।। १५७६ ।। </div>
							<div class="verse">सर्वस्वतुल्ये नृपशौ ब्रह्मधीपरिमोषिणा ।। १५७७ ।।<br />ह्रियमाणे महद्दुःखं तस्मादेषां तदप्रियम् ।।<br />यद्यथोक्तं परं ब्रह्म मनुष्या विद्युरञ्जसा ।। १५७८ ।। </div>
							<div class="verse">सर्वाधिकारहेत्वग्निब्रह्मज्ञानस्य जन्मनि ।।<br />अव्यावृत्ताननुगतात्प्रतीचोऽन्यन्न शिष्यते ।। १५७९ ।। </div>
							<div class="verse">नावशिष्यत एतस्मात्तदविद्योत्थमण्वपि ।।<br />प्रध्वस्तत्वादविद्याया ब्रह्मात्मज्ञानवह्निना ।। १५८० ।। </div>
							<div class="verse">क्रियावद्भिर्हि कौन्तेय देवलोकः समावृतः ।। <br />न चैतदिष्टं देवानां मर्त्यैरुपरि वर्तनम् ।। १५८१ ।। </div>
							<div class="verse">तस्मान्मुमुक्षुर्देवादीन्सम्यगाराध्य कर्मभिः ।।<br />उन्मुक्तबन्धनस्तैः सन्नापित्सेज्ज्ञानमात्मनः ।। १५८२ ।। </div>
							<div class="verse">तद्विपक्षस्तु यो बालो बलादेव मुमुक्षति ।।<br />स्वर्गादेरपि विभ्रष्टो नरकं स निगच्छति ।। १५८३ ।। </div>
							<div class="verse">प्रमादिनो वहिश्चित्ताः पिशुनाः कलहोत्सुकाः ।।<br />संन्यासिनोऽपि दृश्यन्ते देवसंदूषिताशयाः ।। १५८४ ।। </div>
							<div class="verse">न कर्मणामनारम्भान्नैप्कर्म्यं पुरुषोऽश्नुते ।।<br />न च संन्यसनादेव सिद्धिं समधिगच्छति ।। १५८५ ।। </div>
							<div class="verse">कषायं पाचयित्वा तु श्रेणीस्थानेषु च त्रिषु ।।<br />प्रव्रजेच्च परं स्थानं पारिव्राज्यमनुत्तमम् ।। १५८६ ।। </div>
							<div class="verse">भावितैः करणैश्चायं बहुसंसारयोनिषु ।।<br />आसादयति शुद्धात्मा मोक्षं वै प्रथमाश्रमे ।। १५८७ ।। </div>
							<div class="verse">तमासाद्य तु मुक्तस्य दृष्टार्थस्य विपश्चितः ।।<br />त्रिष्वाश्रमेषु कोऽन्वर्थो भवेत्परमभीप्सतः ।। १५८८ ।। </div>
							<div class="verse">इत्येवं भगवद्व्यासवचांस्यत्र सहस्रशः ।।<br />श्रूयन्ते न्यायदृब्धानि तस्मात्तान्यादराच्छयेत् ।। १५८९ ।। </div>
							<div class="verse">शास्रार्थः सूत्रितस्तावदात्मेत्येवेति यत्नतः ।।<br />उक्तश्च तस्य सूत्रस्य संबन्धः सप्रयोजनः ।। १५९० ।। </div>
							<div class="verse">संसारानर्थहेतुत्वमविद्यायाश्च वर्णितम् ।।<br />योऽन्यामित्यादिवाक्येन तत्कार्यमपि सूत्रितम् ।। १५९१ ।। </div>
							<div class="verse">विद्यावत्सह कार्येण ह्यविद्याऽपीह सूत्रिता ।। <br />सामर्थ्याद्विस्तरस्तस्या आऽध्यायान्तादिहोच्यते ।। १५९२ ।। </div>
							<div class="verse">यथोक्तात्मानभिज्ञो योऽविद्याकार्याभिमानवान् ।।<br />पशुवद्देवताः पाति स जुहोत्यादिकर्मभिः ।। १५९३ ।। </div>
							<div class="verse">आऽध्यायावसितेस्तस्मादविद्याया विभूतयः ।।<br />वक्ष्यन्ते विस्तरेणातः परो ग्रन्थोऽवतार्यते ।। १५९४ ।। </div>
							<div class="verse">अस्यैवार्थस्य सिद्ध्यर्थमग्निसर्गादनन्तरम् ।।<br />इन्द्रादिसर्गः प्राङ्नोक्तो मोहकार्यविवक्षया ।। १५९५ ।। </div>
							<div class="verse">परिपूरणाय सृष्टेस्तु ह्यग्निसर्गः पुरोदितः ।।<br />यत एवमतोऽविद्याकार्योऽनर्थोऽखिलो भवेत् ।। १५९६ ।। </div>
							<div class="verse">इन्द्रादिसर्गस्तत्रैव तच्छेषत्वात्समीक्ष्यताम् ।।<br />अविद्याकार्यसिद्ध्यर्थमिह त्वस्य प्रपञ्चनम् ।। १५९७ ।। </div>
							<div class="verse">स्रष्टृ यज्जगतः पूर्वमात्मैवेत्यभिशब्दितम् ।।<br />तदग्न्याद्यभिमान्यत्र ब्रह्मेति व्यपदिश्यते ।। १५९८ ।। </div>
							<div class="verse">ब्रह्मैकजात्यवच्छिन्नं यस्मादग्रे व्यवर्तत ।।<br />नानेकजातिमद्धेतुकर्मणेऽलं ततो भवेत् ।। १५९९ ।। </div>
							<div class="verse">चातुर्वर्ण्यप्रसाध्यं सन्नैकजातिप्रसाधनम् ।।<br />कर्मालं सिद्धये लोके शिबिकोद्वहनं यथा ।। १६०० ।। </div>
							<div class="verse">गृहीतिरभिषिक्तानामिन्द्रादीनां श्रुतौ श्रुता ।।<br />श्रेयोरूपप्रसिद्ध्यर्थं क्षत्र्रस्येत्यवगम्यते ।। १६०१ ।। </div>
							<div class="verse">धर्मान्तैः सहितैर्यस्मात्कर्म सिध्यति नान्यथा ।।<br />तेन तेन विना शक्तमतस्तत्तदचीक्लृपत् ।। १६०२ ।। </div>
							<div class="verse">ब्रह्मासृजद्यतः क्षत्र्रमात्मनोऽप्यतिवीर्यवत् ।।<br />बलवत्क्षत्र्रतस्तस्मान्नान्यद्भूतमिहेष्यते ।। १६०३ ।। </div>
							<div class="verse">तस्माच्च ब्राह्मणोऽधस्ताद्राजसूये महाक्रतौ ।।<br />आसन्दीस्थमुपास्ते त्वं राजन्ब्रह्मेति संभ्रमात् ।। १६०४ ।। </div>
							<div class="verse">ब्रह्मेति श्रावितो राज्ञा ब्रह्मा प्रत्याह तं नृपम् ।।<br />त्वमेव राजन्ब्रह्मेति क्षत्र्रे तद्यश आत्मनः ।। १६०५ ।। </div>
							<div class="verse">दधाति भास्वद्ब्रह्माख्यं यस्मिन्सर्वं प्रतिष्ठितम् ।।<br />क्षत्रस्य योनिर्ब्रह्मेदं क्षत्र्रं ह्याविरभूत्ततः ।। १६०६ ।। </div>
							<div class="verse">यतोऽतो यद्यपि क्षत्र्रं ब्राह्मण्यं प्रतिपद्यते ।। १६०७ ।।<br />परमत्वं तथाऽप्यन्ते राजसूयक्रतोः पुनः ।।<br />उपनिश्रयति ब्रह्म गुणभावेन पूर्ववत् ।। १६०८ ।। </div>
							<div class="verse">ब्रह्मैव चान्ततः क्षत्र्रमुपनिश्रयतीत्यतः ।।<br />क्रतुकालैव ब्रह्माप्तिःक्षत्र्रस्येत्यवसीयते ।। १६०९ ।। </div>
							<div class="verse">स्वां योनिमिति हेतूक्तिः कार्यं कारणसंश्रयम् ।।<br />न हि कारणतोऽन्यत्र वृ्त्तिः कार्यात्मनः कचित् ।।<br />ब्रह्मैककारणो राजा तस्माद्ब्रह्मैव संश्रितः ।। १६१० ।। </div>
							<div class="verse">यस्तु बाहुबलोन्मत्तः स्वां योनिं ब्राह्मणं नृपः ।।<br />वाङ्भात्रेणापि सक्रोधो हिनस्तीह प्रमादतः ।। १६११ ।। </div>
							<div class="verse">ब्रह्मोपमर्दनात्पापः प्रागपि क्रूरकर्मकृत् ।।<br />ततोऽपि पापात्पापीयान्स स्याद्ब्रह्मापवादतः ।। १६१२ ।। </div>
							<div class="verse">उत्तमाभिजनोपेतं भूर्युदारगुणं द्विजम् ।।<br />यथा श्रेयांसं हिंसित्वा पापीयान्स्यात्तथैव सः ।। १६१३ ।। </div>
							<div class="verse">सृष्ट्वाऽपि चतुरो वर्णान्व्यवस्थाकारणं विना ।।<br />कर्मणे नैव पर्याप्तं ब्रह्माभूत्पूर्ववत्ततः ।। १६१४ ।। </div>
							<div class="verse">ब्रह्मक्षत्र्रादिरूपाणि यतोऽतीत्यासृजत्प्रभुः ।। <br />श्रेयोरूपस्ततो धर्मः सर्वानप्यनुशास्त्यसौ ।। १६१५ ।। </div>
							<div class="verse">तदेतत्सृष्टं धर्माख्यं क्षत्र्रस्याधिपतेरपि ।।<br />प्रशास्तृ तद्भयाद्यस्मात्क्षत्र्रं भीतं प्रवर्तते ।। १६१६ ।। </div>
							<div class="verse">क्षत्र्रस्यापि यतो धर्मः साक्षादधिपतिस्ततः ।।<br />धर्मादन्यन्महद्भूतं न भूतं न भविष्यति ।। १६१७ ।। </div>
							<div class="verse">श्रेयोरूपप्रसिद्ध्यर्थं प्रसिद्धिरुपवर्ण्यते ।।<br />अथो इत्यादिना धर्मविशिष्टत्वावबुद्धये ।। १६१८ ।। </div>
							<div class="verse">आशंसते बलीयांसमबलीयानपि स्वयम् ।।<br />धर्मं बलं समाश्रित्य जेतुं लोके तथा यथा ।। १६१९ ।।</div>
							<div class="verse">राज्ञा बलेनाल्पबलो बलीयांसं कुटुम्बिनम् ।।<br />जेतुमाशंसते तस्माद्धर्मः स्याद्वलवत्तमः ।। १६२० ।। </div>
							<div class="verse">बलीयसाऽपि राज्ञेह स्पर्धमानोऽबलोऽपि सन् ।।<br />जेतुमुत्सहते भूपं धर्मात्मकबलाश्रयात् ।। १६२१ ।। </div>
							<div class="verse">एतदेव यतो ज्यायो रूपं धर्मोत्युदाहृतम् ।।<br />रूपान्तरेभ्यः सर्वेभ्यस्तद्धि सत्यात्मकं यतः ।। १६२२ ।। </div>
							<div class="verse">तस्यास्य धर्मरूपस्य कार्यकारणतां मिथः ।।<br />यो वै स धर्म इत्युक्त्या वक्तुं प्रववृते श्रुतिः ।। १६२३ ।। </div>
							<div class="verse">प्रयोगलक्षणो योऽयं श्रुतिस्मृत्युदितो मतः ।।<br />स धर्म इति विज्ञेयः सत्यं शास्रार्थलक्षणम् ।। १६२४ ।। </div>
							<div class="verse">अक्षरानुगतोऽप्यर्थो यदि संशय्यते तदा ।।<br />नित्यप्रयोगरूपोत्थविज्ञानात्तद्विनिश्चितिः ।। १६२५ ।। </div>
							<div class="verse">प्रयोगेऽपि च संशीतौ वाक्यार्थज्ञानसंश्रयात् ।।<br />निर्णुदेत्संशयं प्राज्ञ एवमन्योन्यहेतुता ।। १६२६ ।। </div>
							<div class="verse">यथा प्रयोगमुल्लङ्ध्य व्याख्यातुं शक्नुयात्सुधीः ।।<br />यथाशास्रं तथोल्लङ्घ्य कर्तुं शक्नोत्यथापरः ।। १६२७ ।। </div>
							<div class="verse">अतथ्यान्यपि तथ्यानि दर्शयन्तीह वादिनः ।।<br />समे निम्नोन्नतानीव चित्रकर्मविदो जनाः ।। १६२८ ।। </div>
							<div class="verse">शास्त्रार्थस्तत्प्रयोगश्च यदा त्वन्योन्यसंश्रयात् ।।<br />प्रवर्तते तदा कर्तुर्न प्रमादो मनागपि ।। १६२९  ।। </div>
							<div class="verse">नायं धर्म इति ज्ञेयो योऽयं सृष्टाविहेरितः ।।<br />क्षत्र्रादिनियमाशक्तेस्तस्याचैतन्यरूपतः ।। १६३० ।। </div>
							<div class="verse">देवता तु ह्यधिष्ठात्री धर्मोऽस्मीत्याभिमानिनी ।।<br />सैवेह सृज्यते धात्रा नियमार्थप्रसिद्धये ।। १६३१ ।। </div>
							<div class="verse">धर्मस्यैव तु रूपेण देवता रूपिणी मता ।।<br />तन्नाम्ना नामवत्येवं देवतान्तरयोजना ।। १६३२ ।। </div>
							<div class="verse">एकैव देवता तस्मान्नामरूपाद्युपाधिभिः ।।<br />आभाति बहुरूपेव तत्पराधीनचेतसाम् ।। १६३३ ।। </div>
							<div class="verse">यथोक्तार्थोपसंहार उत्तरार्थविवक्षया ।।<br />ब्राह्मणस्य पुराऽनुक्तेस्तदुक्त्यर्था परा श्रुतिः ।। १६३४ ।। </div>
							<div class="verse">दैववर्णविभागस्य मनुष्येष्वपि भण्यते ।।<br />विनियोगो यथोक्तोऽयं वर्णानां प्रविभागशः ।। १६३५ ।। </div>
							<div class="verse">क्षत्र्रदीनां पुरोक्तात्वादनुक्तेर्ब्राह्मणस्य च ।।<br />को न्वेषु ब्राह्मण इति चोदिते स्यात्परा श्रुतिः ।। १६३६ ।। </div>
							<div class="verse">देवतायाः समाख्यातो विभागो वर्णसंश्रयः ।।<br />तत्पूर्वको मनुष्येषु विभागस्त्वधुनोच्यते ।।  १६३७ ।। </div>
							<div class="verse">यदग्निनाऽभवह्व्रह्म देवेष्वविकृतं नृषु ।।<br />ब्राह्मणेन तदेवाभूह्व्रह्मैवैविकृतात्मना ।। १६३८ ।। </div>
							<div class="verse">या जातिर्व्राह्मणत्वाख्या साऽग्निरेवेति निश्चितिः ।।<br />जातिरूपेण सा स्थित्वा जातिमेव नियच्छति ।। १६३९ ।। </div>
							<div class="verse">आग्नेयो ब्राह्मणश्चातस्तत्संबन्धाच्छ्रुतौ श्रुतः ।।<br />अनुग्रहनियन्तृत्वे ब्राह्मणस्याग्नितो यतः ।। १६४० ।। </div>
							<div class="verse">नियम्यमानो दैवेन क्षत्र्रियेण मनुष्यगः ।।<br />इक्ष्वाक्वादिरभूत्पूर्वः क्षत्र्रियस्तद्वदुत्तरः ।। १६४१ ।। </div>
							<div class="verse">ब्रह्मैवाविकृतं यस्मात्पूर्वयोर्विकृतिं पुनः ।।<br />क्षत्र्रियादौ समापेदे तेनाग्निब्राह्मणाश्रयात् ।। १६४२ ।। </div>
							<div class="verse">कामितार्थस्य संसिद्धिः कर्मिणां कामिनामिह ।।<br />स्थित्वाऽग्नौ ब्राह्मणे चेह लोकमीप्सन्ति कर्मिणः ।। १६४३ ।। </div>
							<div class="verse">कर्मकार्यश्च लोकोऽत्र ज्ञेयोऽग्न्यादिसमाश्रयात् ।।<br />प्रत्यग्याथात्म्यधीमात्रात्परलोकाप्तिरिष्यते ।। १६४४ ।। </div>
							<div class="verse">अजातशत्रुजनकसुलभादिनिदर्शनात् ।।<br />अविद्योत्थाधिकाराच्च लोकोक्तिर्न परात्मनि ।। १६४५ ।। </div>
							<div class="verse">अव्याकृतव्याकरणात्स्वाभिप्रायाच्च नेष्यते ।।<br />अव्याकृतव्याकरणरूपाभ्यां छाद्यते परः ।। १६४६ ।। </div>
							<div class="verse">आविष्कृतिस्तान्निषेधादन्यदेवेति च श्रुतेः ।। १६४७ ।।<br />उत्तरत्र स्वशब्देन लोकस्य च विशेषणात् ।। <br />कर्मणां फलमेवात्र लोकशब्देन भण्यते ।। १६४८ ।। </div>
							<div class="verse">लोकशब्देन संप्राप्तं कर्मकार्यमपेक्ष्य हि ।। <br />स्वगिराऽनात्मनो लोकाद्विशिनष्ट्यात्मरूपकम् ।। १६४९ ।। </div>
							<div class="verse">स्वत्वेनाव्यभिचारित्वाद्व्यभिचारादनात्मनः ।।<br />कर्मकार्यनिवृत्त्यर्थमर्थवत्स्याद्विशेषणम् ।। १६५० ।। </div>
							<div class="verse">त्रयाणामपि वर्णानां श्रुतौ संन्यासदर्शनात् ।। <br />ब्राह्मणस्यैव संन्यास इति श्रुत्या विरुध्यते ।। १६५१ ।। </div>
							<div class="verse">लिङ्गं च न्यायरहितं प्रामाण्याय न कल्पते ।।<br />ब्राह्मणोक्तिबलात्तस्मात्कामितोऽर्थो न सिध्यति ।। १६५२ ।। </div>
							<div class="verse">उपलक्षणं वा तद्ग्राह्यं ब्राह्मणग्रहणं श्रुतौ ।।<br />ब्राह्मणस्य प्रधनात्वाद्युक्तं तदुपलक्षणम् ।। १६५३ ।। </div>
							<div class="verse">ब्राह्मणत्वात्मलाभोऽपि यः स्यात्क्षत्र्रियवैश्ययोः ।।<br />स्वमहिम्ना तयोर्नासावग्निब्राह्मणसंश्रयात् ।। १६५४ ।। </div>
							<div class="verse">ब्राह्मणं न ह्यनाश्रित्य राजसूयादिहेतुकः ।। <br />ब्राह्मणत्वाभिसंबन्धः प्राधान्यं तेन पूर्वयोः ।। १६५५ ।। </div>
							<div class="verse">वर्णान्तरगतापेक्षा नाग्निब्रह्मणयोस्तथा ।।<br />ब्राह्मणः स्वमहिम्नैव पुरुषार्थं समश्र्नुते ।। १६५६ ।। </div>
							<div class="verse">अग्निब्राह्मणयोर्हेतुः प्राधान्ये भण्यते स्फुटः ।।<br />एताभ्यामेव रूपाभ्यां यतो ब्रह्माभवत्स्वयम् ।। १६५७ ।। </div>
							<div class="verse">अग्निब्राह्मणयोर्यस्माद्ब्रह्म साक्षादभूत्पुरा ।।<br />विट्क्षत्र्रयोर्व्यवहितं प्राधान्यं तेन पूर्वयोः ।। १६५८ ।। </div>
							<div class="verse">ब्रह्मेति जातिरेवात्र ग्राह्या न तु पराक्षरम् ।।<br />तत्कारणत्वात्सर्वस्य हेतूक्तिस्तत्र दुर्घटा ।। १६५९ ।। </div>
							<div class="verse">सर्वेषां प्रत्यगात्मत्वात्पक्षपातोऽपि नेष्यते ।।<br />अग्निब्राह्मणयोर्विष्णोस्तावन्मात्रसमाप्तितः ।। १६६० ।। </div>
							<div class="verse">ब्रह्मैवेदं विश्वमिति साक्षादाम्नायशासनम् ।। <br />विद्याविनयसंपन्न इति च स्मृतिशासनम् ।। १६६१ ।। </div>
							<div class="verse">क्षत्र्रादाविव तुल्याग्निविप्रयोर्विकृतिर्दृशेः ।।<br />तेजोबन्नादिभूतानां तुल्या सत्कारणात्मता ।। १६६२ ।। </div>
							<div class="verse">अग्निब्राह्मणरूपेण ब्रह्म साक्षाद्व्यवस्थितम् ।।<br />तत्प्राप्तौ हेतुताऽग्न्यादेरिति निर्ह्रीकवागियम् ।। १६६३ ।। </div>
							<div class="verse">वर्णाश्रमादिसर्गोऽयं कर्मार्थो ब्रह्मणः स्मृतः ।।<br />धर्माख्यं कर्म च ज्ञेयं स्वाधिकारनियन्तृतः ।। १६६४ ।। </div>
							<div class="verse">तेनैव कर्मणा मुक्तिं प्राप्स्यामः शाश्वतीं वयम् ।।<br />अज्ञात्वैव परं तत्त्वमेवं प्राप्ते परा श्रुतिः ।। १६६५ ।। </div>
							<div class="verse">नियन्ता चाभिमन्ता च ब्राह्मणत्वस्य हव्यवाट् ।।<br />कर्मैवाग्नेर्नियन्तृ स्यात्कर्मणो देवता तथा ।। १६६६ ।। </div>
							<div class="verse">स्यादेतदग्निरेवैनं ब्रह्मभावाय वक्ष्यति ।।<br />अदृष्टात्मतत्त्वमपि तच्च नैवोपपद्यते ।। १६६७ ।। </div>
							<div class="verse">व्याचक्षते परं ग्रन्थमेवंसंबन्धपूर्वकम् ।।<br />न कश्चित्फलभेदोऽत्र तस्मादुभयथाऽपि सन् ।। १६६८ ।। </div>
							<div class="verse">न कर्मणा भवेन्मुक्तिर्नापि चाग्निसमाश्रयात् ।।<br />ज्ञानादेव तु कैवल्यमज्ञानादेव नास्ति तत् ।। १६६९ ।। </div>
							<div class="verse">आशङ्कितनिवृत्त्यर्थमथेत्यत्र प्रयुज्यते ।।<br />ह वा इति प्रसिद्ध्यर्थं मुक्तिर्न ज्ञानतोऽन्यतः ।। १६७० ।। </div>
							<div class="verse">कर्म कृत्स्नं समाप्यापि तत्त्वज्ञानाद्बहिष्कृतः ।।<br />लभते निर्वृतिं नैव ज्ञानादेव हि सा यतः ।। १६७१ ।। </div>
							<div class="verse">अस्वैः पिण्डादिभिर्योग आ विरिञ्चादविद्यया ।।<br />प्रतीचस्तद्व्युदासार्थं स्वं लोकमिति शब्द्यते ।। १६७२ ।। </div>
							<div class="verse">अज्ञानिनः स्यान्मरणं संसर्गः कारणात्मनि ।।<br />ज्ञानाद्ध्वान्तनिवृत्तिस्तु मरणं स्याद्विपश्चिताम् ।। १६७३ ।। </div>
							<div class="verse">मृत्योर्मृत्य्वपरिज्ञानादज्ञस्य मरणं तमः ।।<br />अविद्वन्मृतिसिद्ध्यर्थमस्माल्लोकादितीर्यते ।। १६७४ ।। </div>
							<div class="verse">अज्ञात्वैव परं देवमागमापायरूपिणः ।।<br />अस्वभूताद्देहलोकान्म्रियते योऽवशो नरः ।। १६७५ ।। </div>
							<div class="verse">अज्ञाततत्त्वः स परो न भुनक्ति ह्यतद्विदम् ।।<br />कैवल्यफलदानेन प्रत्यगात्माऽपि सन्परः ।। १६७६ ।।</div>
							<div class="verse">तद्दृष्टिमात्रतः सिद्धेर्नान्यतस्तदवाप्यते ।।<br />मोहमात्रान्तरायत्वात्तत्कर्मालं न मुक्तये ।। १६७७ ।। </div>
							<div class="verse">वेदस्य ग्रहणं यद्वन्न स्यादध्ययनादृते ।।<br />कृप्यादि वाऽन्यदकृतं, कर्म नालं फलाय च ।। १६७८ ।। </div>
							<div class="verse">भूरि कर्म करिष्यामि तत्फलानन्त्यसिद्धये ।।<br />कर्मणोऽचिन्त्यशक्तित्वान्नैवमप्युपपद्यते ।। १६७९ ।। </div>
							<div class="verse">अप्रज्ञातात्मतत्त्वः सन्यदि नाम दिवानिशम् ।।<br />कल्पकोटिसहस्राणि कुर्यात्कर्म महच्छुभम् ।। १६८० ।। </div>
							<div class="verse">तदप्यस्य तथाभूतमन्तवत्त्वात्प्रतिक्षणम् ।।<br />विध्वंसमेत्यपचयात्कोष्ठागारादिवद्ध्रुवम् ।। १६८१ ।। </div>
							<div class="verse">कृतस्य हि क्षयोऽवश्यमकृतस्याक्षयात्मता ।।<br />प्रसिद्धाऽतीव जगति श्रुत्यैवं तेन भण्यते ।। १६८२ ।। </div>
							<div class="verse">उक्तदोषापनुत्तिः स्यात्कथमस्येति चोदिते ।। <br />आत्मानमिति निर्वक्ति श्रुतिः परिहृतिं पराम् ।। १६८३ ।। </div>
							<div class="verse">निःशेषानात्मसंदृष्टिनिराकरणसिद्धये ।।<br />एवेत्यवधृतिर्ज्ञेया प्रत्यङ्भात्रेक्षणाय तु ।। १६८४ ।। </div>
							<div class="verse">प्रत्यङ्भात्रदृशः पुंसो न न्याय्यः स्यात्समुच्चयः ।।<br />ब्रह्मात्मनि समाप्तस्य न तदन्यार्थशेषता ।। १६८५ ।। </div>
							<div class="verse">क्षयः कर्मफलस्योक्तः कृतकत्वसमन्वयात् ।।<br />न क्षयो ज्ञानकार्यस्य कृतकत्वाद्यसंभवात् ।। १६८६ ।। </div>
							<div class="verse">प्रत्यङ्भात्रैकयाथात्म्यात्क्षेत्रक्षेत्रज्ञवस्तुनः ।।<br />तस्मिञ्ज्ञातेऽखिलं ज्ञातं सर्वाज्ञाननिराकृतेः ।। १६८७ ।।</div>
							<div class="verse">सर्वसाधनसाध्यं च सुखं यच्चाप्यभीप्सितम् ।।<br />सर्वानन्दैकहेतुत्वाद्ब्रह्माप्तौ प्राप्तमेव तत् ।। १६८८ ।। </div>
							<div class="verse">यद्यत्कामयते कामी कर्मभूमाववस्थितः ।।<br />अस्मादेवाऽऽत्मविज्ञानात्तत्तत्सुखमुपाश्नुते ।। १६८९ ।। </div>
							<div class="verse">सहस्रदशभागर्द्ध्या सुखानन्त्यं परात्मनः ।।<br />वक्ष्यते सर्वसौख्याप्तिस्तस्मिन्दृष्टे परात्मनि ।। १६९० ।। </div>
							<div class="verse">अन्तर्भावः परानन्दे सुखानामाविरिञ्चतः ।।<br />अस्माद्ध्येवेति वाक्येन सर्वेषां नः प्रबोध्यते ।। १६९१ ।। </div>
							<div class="verse">स्थितेऽप्येवं प्रमाणांर्थे केचिद्व्याचक्षतेऽन्यथा ।।<br />प्रमान्तरविरुद्धार्थमिमं ग्रन्थं यथोदतम् ।। १६९२ ।। </div>
							<div class="verse">न कर्म कारणं मुक्तेः क्षयिष्णुत्वसमन्वयात् ।।<br />कर्मस्वेव नियच्छन्ति देवताश्च न मुक्तिदा ।। १६९३ ।। </div>
							<div class="verse">कर्माधिकृतिहेतुत्वादग्न्यादेर्देवतात्मनः ।। <br />नाप्युत्थायेह कर्मभ्यो ब्रह्म ज्ञातुं क्षमो नरः ।। १६९४ ।। </div>
							<div class="verse">प्रत्यगात्माऽप्यसंदृष्टो मुक्त्या नैवोपतिष्ठते ।।<br />देवताज्ञाकरत्वेन ब्रह्मविद्या विरुध्यते ।। १६९५ ।। </div>
							<div class="verse">कर्मिणः कर्मशेषत्वं स्वाराज्यं ब्रह्मवेदने ।।<br />नातः समुच्चयान्मुक्तिर्नापि स्यात्सा विकल्पतः ।। १६९६ ।। </div>
							<div class="verse">सति ज्ञाने तदुभ्यं तत्तु नैवोपपद्यते ।।<br />ऋणानि चानपाकृत्य कर्म त्युक्तुं न लभ्यते ।। १६९७ ।। </div>
							<div class="verse">ऋणानि त्रीण्यपाकृत्येत्येवं च स्मृतिशासनम् ।। <br />एवं न कर्मतो मोक्षः कर्मणः क्षयवत्त्वतः ।।<br />ज्ञानाभावान्न विज्ञानान्नोभाभ्यां तदसंभवात् ।। १६९९ ।। </div>
							<div class="verse">वीक्ष्यापन्नस्य तस्यैव सामर्थ्यं ज्ञानकर्मणोः ।।<br />उद्विभावयिषुः साक्षात्प्रवृ्त्तौषा परा श्रुतिः ।। १७०० ।। </div>
							<div class="verse">लोकमात्मानमेवेममुपासीताऽऽत्मविद्यया ।।<br />इति स्यादर्थवत्त्वाय समाधिर्ज्ञानकर्मणोः ।। १७०१ ।। </div>
							<div class="verse">द्वैतेकत्वात्मिकावस्था विरिञ्चाख्या परात्मनः ।।<br />विज्ञानकर्माभिव्यङ्ग्य द्वैतत्वात्सा क्षयात्मिका ।। १७०२ ।। </div>
							<div class="verse">अवस्था याऽनभिव्यक्ता तस्यैव परमात्मनः ।।<br />अविशेषात्मिका साऽस्य कारणत्वात्त्वनश्वरी ।। १७०३ ।। </div>
							<div class="verse">तत्रैवं सति लोकेऽस्मिन्द्वैताद्वैतात्मसंस्थितौ ।।<br />द्वैतावस्थामुपास्ते यस्तस्यासौ क्षीयते ध्रुवम् ।।<br />द्वैतत्वाद्यः पुनर्धीमान्कर्मावस्थां यथोदिताम् ।। १७०४ ।।</div>
							<div class="verse">अव्यक्तावस्थामापाद्य सदोपस्ते परात्मना ।। <br />न क्षीयते कर्म तस्याद्वैतत्वादेव कारणात् ।। १७०५ ।। </div>
							<div class="verse">ब्रह्मोपास्तिर्भवेदेवं कर्म चानुष्ठितं भवेत् ।। १७०६ ।। <br />व्यक्तं ससाधनं कर्म ब्रह्मभावेन पश्यतः ।। <br />न क्षीयते कर्म तस्य सदैकात्म्यावसानतः ।। १७०७ ।। </div>
							<div class="verse">हिरण्यगर्भविज्ञानकर्मणोः प्रथमः किल ।। १७०८ ।।<br />समुच्चयस्ततोऽन्योऽयमव्यक्तब्रह्मविद्यया ।।<br />व्यक्तसूत्रात्मविद्यायाः परोऽप्येष समुच्चयः ।। १७०९ ।। </div>
							<div class="verse">द्वयोर्यथोक्तयोर्मध्ये कतरोऽयं समुच्चयः ।।<br />प्रथमोऽथ द्वितीयो वा न न्यायोऽस्त्युभयोरपि ।। १७१० ।। </div>
							<div class="verse">प्रथमश्चेत्त्वयैवोक्तं क्षीयेते कामकर्मणी ।।<br />निःशेषभोगभुक्तत्वात्कृत्स्नप्राप्त्या द्वयात्मनः ।। १७११ ।। </div>
							<div class="verse">विशीर्यते ततः कार्यं कृत्स्नं च कारणं तथा ।।<br />ततः क्षेत्रज्ञरूपस्य सर्वभोज्यातिलङ्घिनः ।। १७१२ ।। </div>
							<div class="verse">केवलाज्ञानमात्रेण व्यवधानं परात्मनः ।।<br />अप्राप्य परमात्मानमन्तराले व्यवस्थितिः ।। १७१३ ।। </div>
							<div class="verse">इह त्वक्षितिरेवोक्ता भवता ज्ञानकर्मणोः ।।<br />न हास्य क्षीयते कर्मेत्यस्माद्ध्येवेति चोक्तितः ।। १७१४ ।। </div>
							<div class="verse">पूर्वोत्तरोक्तवचसोर्व्याहतिर्वः प्रसज्यते ।।<br />अथ द्वितीयोऽभिमतो न तथाऽप्युपपद्यते ।।। १७१५ ।। </div>
							<div class="verse">फलं त्वयैव व्याख्यातं द्वितीयस्याः समुच्चितेः ।। १७१६ ।। <br />द्वैतैकत्वधिया मृत्युं कामकर्मस्वलक्षणम् ।।<br />तीर्त्वाऽऽत्मविद्यया विद्वानमृतत्वं समश्नुते ।। १७१७ ।। </div>
							<div class="verse">न हास्य क्षीयते कर्म यद्यत्कामयतेऽक्षरात् ।।<br />तत्तत्सृजत इत्युक्त्योः पूर्वोत्तरविरुद्धता ।। १७१८ ।। </div>
							<div class="verse">कामकर्मक्षये यस्मादमृतत्वं फलं श्रुतम् ।।<br />यदा सर्वे प्रमुच्युन्त इत्येवं बहुशः श्रुतौ ।। १७१९ ।। </div>
							<div class="verse">कथमेति स कैवल्यमक्षितौ कामकर्मणोः ।।<br />कैवल्यावाप्तौ च कथं तयोरक्षितिरुय्यते ।। १७२० ।। </div>
							<div class="verse">इतश्च व्याहतिः स्पष्टा ब्रह्मविद्या विरुध्यते ।।<br />देवताज्ञाकरत्वेनेत्युक्तं यत्प्रणिधानतः ।। १७२१ ।। </div>
							<div class="verse">ससाधनमिदं कर्म ब्रह्मभावेन पश्यतः ।।<br />तदेव ब्रह्मविज्ञानं कथं नेह विरुध्यते ।। १७२२ ।। </div>
							<div class="verse">पृर्वं कृत्वाऽथ तत्कर्म पश्चाद्ब्रह्मात्मनेक्षते ।।<br />व्युत्थाय कर्मणः कॉत्स्नान्मोक्षाशसेति चेन्मतम् ।। १७२३ ।। </div>
							<div class="verse">एवं समर्थ्यमानेऽपि न मुक्तिः कर्मणो भवेत् ।। <br />व्युत्थितस्यैव कर्मभ्यो मुक्त्यभ्युपगमत्वतः ।। १७२४ ।। </div>
							<div class="verse">अथ गार्दृस्थ्य एवायं कर्मकाले विभिन्नधीः ।।<br />कर्म कृत्वाऽथ तच्छान्तौ कर्म ब्रह्मेति वेत्स्यति ।। १७२५ ।। </div>
							<div class="verse">एवं समादधानस्य कामितोऽर्थो न सिध्यति ।।<br />पराधीनमृतेर्जुन्तोर्मुक्तिः स्यात्पाक्षिकी यतः ।। १७२६ ।। </div>
							<div class="verse">भेदं पश्यन्यदि मृतो बद्ध एव भवेन्नरः ।।<br />कर्म ब्रह्मेति संपश्यन्मृतश्चेद्ब्रह्मसाद्भवेत् ।। १७२७ ।। </div>
							<div class="verse">भेददृष्टेर्बलीयसत्वात्तस्याः स्वाभाविकत्वतः ।।<br />इच्छातश्चापि भाव्यत्वात्तदाऽपि स्यान्न निर्वृतिः ।। १७२८ ।। </div>
							<div class="verse">कुर्वाण एव चेत्कर्म कर्म ब्रह्मेति पश्यति ।।<br />देवताज्ञाकरत्वेन ब्रह्मविद्या विहन्यते ।। १७२९ ।। </div>
							<div class="verse">इत्युक्तिर्वो विरुध्येत पूर्वोत्तरविघाततः ।।<br />अपास्तदेवतात्यक्तद्रव्यं कर्मापि दुर्घटम् ।। १७३० ।। </div>
							<div class="verse">त्यक्तद्रव्यादिसंभेददृष्ट्यैव नियतत्वतः ।।<br />यागादिकर्मणस्तस्मादसमीचीनमुच्यते ।। १७३१ ।। </div>
							<div class="verse">ससाधनमिदं कर्म ब्रह्मैवेति समीक्षणम् ।।<br />ईदृङ्न लोके वेदेऽपि प्रसिद्धं कर्म कुत्रचित् ।। १७३२ ।। </div>
							<div class="verse">आत्मानमित्यतो वाक्यात्कर्मेदृक्चेत्प्रसेत्स्यति ।।<br />वाक्यभेदप्रसङ्गत्वान्नैवमप्युपपद्यते ।। १७३३ ।। </div>
							<div class="verse">एवंविधस्य कर्मत्वमुपास्तिं चाऽऽत्मनस्तथा ।। <br />उभयं विदधद्वाक्यं भिद्येतैव न संशयः ।। १७३४ ।। </div>
							<div class="verse">ब्रह्मार्पणमिति वचो यथोक्तेनैव वर्त्मना ।।<br />निर्धारितार्थं जानीयात्स्फुटन्यायसमाश्रयात् ।। १७३५ ।। </div>
							<div class="verse">पूर्वाभ्यामन्य एवायं तृतीयश्चेत्समुच्चयः ।।<br />श्रुतौ स्मृतौ वा लोके वा सिद्धश्चेदस्तु नान्यथा ।। १७३६ ।। </div>
							<div class="verse">तस्मादसदिदं गीतमात्मानमिति यद्वचः ।।<br />तत्समुच्चयसिद्ध्यर्थमित्येतच्चोक्तयुक्तितः ।। १७३७ ।। </div>
							<div class="verse">कार्यलिङ्गसमुच्छित्तिः फलं नाऽऽद्यसमुच्चितेः ।।<br />युक्त्या कल्पयितुं शक्यं श्रुतिवाक्यविरोधतः ।। १७३८ ।। </div>
							<div class="verse">द्वैतैकत्वात्मविज्ञानकर्मानुष्ठायिनः पितुः ।।<br />पुत्रे न्यस्तात्मभारस्य मरणात्परतः फलम् ।। १७३९ ।।</div>
							<div class="verse">पृथिव्यै चैनमित्यादि त्र्यन्नात्मावाप्तिलक्षणम् ।।<br />श्रूयते स्पष्टवचनं देहादेर्नाशनं कुतः ।। १७४० ।। </div>
							<div class="verse">न चाप्यतिक्रमार्थत्वं जय्य इत्यस्य युक्तिमत् ।। <br />तस्याऽऽविशतिवाक्येन विरोधादेव कारणात् ।। १७४१ ।। </div>
							<div class="verse">मतं त्र्यन्नात्मसंप्राप्तेरूर्ध्वं भोगस्य भुक्तितः ।। <br />सामर्थ्यात्कल्प्यते कार्यं प्राणानां नाशनं पितुः ।। १७४२ ।। </div>
							<div class="verse">नैवं स्याद्ब्रह्मबोधस्य निष्फलत्वप्रसङ्गतः ।।<br />विद्याफलस्य संप्राप्तेः प्रागपि ब्रह्मबोधतः ।। १७४३ ।। </div>
							<div class="verse">संसारानर्थनाशो हि विद्यायाः प्रार्थ्यते फलम् ।।<br />विद्यामृतेऽपि तच्चेत्स्याद्ध्रुवं विद्या निरर्थिका ।। १७४४ ।। </div>
							<div class="verse">ध्वान्तनाशोऽथ विद्याायाः कार्यं चेदभिधीयते ।।<br />सर्वानर्थस्य नष्टत्वात्किमन्यत्स्यात्तमोहुतेः ।। १७४५ ।। </div>
							<div class="verse">उत्खातदन्तोरगवदविद्या किं करिष्यति ।।<br />विद्यमानाऽपि विध्वस्ततीव्रानर्थपरंपरा ।। १७४६ ।। </div>
							<div class="verse">कामकर्मादिविध्वस्तौ नाविद्याऽनर्थभुक्तये ।।<br />प्रतीचोऽलमृते कार्यं कारणं न हि कारणम् ।। १७४७ ।। </div>
							<div class="verse">विद्यमाना पुनः कामं कर्म चापि प्रवर्तयेत् ।।<br />अविद्येति मतं चेत्स्यान्नैवमप्युपपद्यते ।। १७४८ ।। </div>
							<div class="verse">अविद्या विद्यमाना चेच्छक्तोत्पादयितुं बलात् ।।<br />नाशकद्रक्षितुं नाशात्कथं ते कामकर्मणी ।। १७४९ ।।</div>
							<div class="verse">अथ कारणसंसर्गो नाशशब्देन भण्यते ।।<br />सर्वान्प्रत्यविशिष्टत्वात्फलं तन्न समुच्चितेः ।। १७५० ।। </div>
							<div class="verse">तस्मात्संघातविध्वंसो निर्युक्तिक इहोच्यते ।।<br />अथ सत्यपि संमोहे संघातश्चेद्विशीर्यते ।। १७५१ ।। </div>
							<div class="verse">देहहेत्वन्तराभावाद्भूयोऽपि विफलैव धीः ।। <br />आनर्थक्यं ब्रह्मधियो न च युक्तं कथंचन ।।</div>
							<div class="verse">निःशेषोपनिषत्काण्डनैरर्थक्यप्रसङ्गतः ।। १७५२ ।। <br />अपि च ध्वस्तनिःशेषकार्यप्राणादिसाधनः ।।</div>
							<div class="verse">श्रवाणादि कथं कुर्याद्ब्रह्मविद्योपलब्धये ।। १७५३ ।। <br />वैराग्यातिशयार्थत्वाद्गौणं चेन्नाशनं मतम् ।।</div>
							<div class="verse">स्वव्याख्यानविरोधित्वान्नैवमप्युपपद्यते ।। १७५४ ।। <br />अत्रैव संनिमज्जन्ति प्राणाः सर्वे स्वकारणे ।।</div>
							<div class="verse">मृतः शेते स आध्मातो जीवतैतद्विरुध्यते ।। १७५५ ।। <br />फलं चैतत्त्वयैवोक्तं प्रथमायाः समुच्चितेः ।।</div>
							<div class="verse">तस्मान्न जीवतो वाच्यं गौणं विशरणं त्वया ।। १७५६ ।। <br />अत्रैवेति फलं चोक्त्वा प्रथमायाः समुच्चितेः ।।</div>
							<div class="verse">व्युत्थितस्याखिलाद्भोज्यान्नाममात्रावशेषिणः ।। १७५७ ।। <br />परमात्मापरिज्ञानमात्रयाऽनाप्तनिर्द्वयः ।।</div>
							<div class="verse">ब्रह्मविद्याऽत आरब्धा ब्रह्माविद्यानिवृत्तये ।। १७५८ ।। <br />एतत्त्वदीयं व्याख्यानं तद्विरुद्धमिदं वचः ।।<br />संघातस्य विशरणं जीवतश्चेति दुःस्थितम् ।। १७५९ ।। </div>
							<div class="verse">निषिद्धषड्विकारस्य श्रुत्यैव परमात्मनः ।।<br />अविद्या तद्विकारश्च न युक्तस्तूषरादिवत् ।। १७६० ।। </div>
							<div class="verse">हिरण्यगर्भद्वारैव मुक्तिरित्यपि यद्वचः ।।<br />तस्यापि दुषणं ज्ञेयं यथोक्तान्यायवर्त्मना ।। १७६१ ।। </div>
							<div class="verse">हिरण्यगर्भवद्यस्मात्क्रिम्यादेरपि संगतिः ।।<br />ब्रह्मात्मलक्षणाऽसाध्वी तेनेयं कल्पना कृता ।। १७६२ ।। </div>
							<div class="verse">संसारिताऽविशिष्टैव मोक्षादर्वाक्षु भूमिषु ।।<br />ब्रह्मा विश्वसृजो धर्म इत्यादिवचनान्मनोः ।। १७६३ ।। </div>
							<div class="verse">विद्यां चेत्यादिमन्रोऽपि न समुच्चयबोधकः ।।<br />परस्परविरोधित्वान्न सहावस्थितिस्तयोः ।। १७६४ ।। </div>
							<div class="verse">कत्वायोगात्पूर्वकालत्वमविद्यायाः प्रतीयते ।।<br />स्वाभाविकं कर्म मृत्युर्विद्या शास्रीयमुच्यते ।। १७६५ ।। </div>
							<div class="verse">मृत्युः स्वाभाविकं ज्ञानं शास्रीयं संभवस्तथा ।।<br />शास्रीयेणेतरत्तीर्त्वा विद्ययाऽमृतमश्नुते ।। १७६६ ।। </div>
							<div class="verse">नाविरतो दुश्चरितादिति चाऽऽगमिकं वचः ।।<br />तपसा कल्मषं हन्ति विद्ययाऽमृतमश्नुते ।। १७६७ ।। </div>
							<div class="verse">तस्मात्समुच्चयाशेह कार्या नाक्षरसंश्रयात् ।।<br />अप्रमाणं ब्रुवाणस्तु नास्माभिर्विनिवार्यते ।। १७६८ ।। </div>
							<div class="verse">तस्माद्व्युत्थाय कर्मभ्यः प्रत्यक्प्रवणबुद्धयः ।।<br />प्रत्यग्याथात्म्यविज्ञानान्निर्वान्तीत्येष निश्चयः ।। १७६९ ।। </div>
							<div class="verse">अपुण्यपुण्योपरमे यं पुनर्भवनिर्भयाः ।।<br />शान्ताः संन्यासिनो यान्ति तस्मै मोक्षात्मने नमः ।। १७७० ।। </div>
							<div class="verse">न चेह लोकशब्देन कश्चिदन्योऽभिधीयते ।।<br />परात्मनः स्वशब्देन विशेषणसमन्वयात् ।। १७७१ ।।</div>
							<div class="verse">आत्मानमेवेति तथा चाऽऽत्मशब्दो विशेषणम् ।।<br />लोकस्य ग्रहणं तस्मान्न कर्मसमवायिनः ।। १७७२ ।। </div>
							<div class="verse">विद्याप्रकरणे चोर्ध्वमात्मनैव विशेषणात् ।।<br />येषां नो ह्ययमात्मेति कार्यलोकनिवृत्तये ।। १७७३ ।। </div>
							<div class="verse">अस्माद्ध्येवेति लिङ्गाच्चेल्लोकोऽन्यः स्यात्परात्मनः ।।<br />स्वलोकस्यार्थवादत्वान्नैवमप्युपपद्यते ।। १७७४ ।। </div>
							<div class="verse">साधनान्तरसंभाव्यं यावत्संभाव्यते फलम् ।।<br />कृत्स्नं तदात्मनो लोकात्सिद्धमस्येति नूयते ।। १७७५ ।। </div>
							<div class="verse">योऽकाम इति वाक्येन ह्यमेवार्थ उच्यते ।।<br />सर्वं कर्माखिलमिति स्मृतेरपि शुभं वचः ।। १७७६ ।। </div>
							<div class="verse">यद्यकृत्स्रोऽपरिज्ञानाज्ज्ञानात्कार्त्स्न्यं समश्र्नुते ।।<br />आत्मशब्दप्रयोगोऽयं तदा लोके समञ्जसः ।। १७७७ ।। </div>
							<div class="verse">अन्यथाऽव्याकृतावस्थाल्लोकादिति वदेच्छ्रुतिः ।।<br />ब्रह्मलोकनिरासार्थं वचः स्यात्सविशेषणम् ।। १७७८ ।।</div>
							<div class="verse">नान्यस्मिन्प्रकृतेऽन्योऽर्थो विरहय्य विशेषणम् ।।<br />ग्रहीतुं सुधिया शक्यो वैश्वानरवरादृते ।। १७७९ ।। </div>
							<div class="verse">उक्तेन वचसा तावत्स्वाराज्यं विदुषोऽवदत् ।। <br />कथं नूपकरोत्यज्ञो देवादीनिति भण्यते ।। १७८० ।। </div>
							<div class="verse">वर्णाश्रमाभिमानी सन्नतत्त्वज्ञः पराङ्भतिः ।।<br />कानेषोऽवति पशुवत्कर्मभिः कैश्च सर्वदा ।। १७८१ ।। </div>
							<div class="verse">सर्वेश्वरेशिता तावत्पूर्वश्रुत्योपवर्णिता ।।<br />यथा त्वज्ञस्य पारार्थ्यं तथेदानीं प्रपञ्चयते ।। १७८२ ।। </div>
							<div class="verse">अज्ञातात्मा ह्यविद्योत्थसंघातो देहलिङ्गवान् ।।<br />आत्मलोकाभिधानाभ्यां देहान्तोऽत्राभिधीयते ।। १७८३ ।। </div>
							<div class="verse">यागादिकार्यं देवादेर्देहलिङ्गद्वयादृते ।।<br />नान्यथा युज्यते यस्मादतस्तद्वानिहोच्यते ।। १७८४ ।। </div>
							<div class="verse">कर्मणाऽनार्जितो यस्मान्न कश्चिदुपकारकृत् ।।<br />गृही देवादिभिस्तस्मादार्जितोऽभूत्स्वकर्मभिः ।। १७८५ ।। </div>
							<div class="verse">देवादयोऽपि गृहिणा तद्वदेव स्वकर्मभिः ।।<br />आर्जिता एव विज्ञेयास्तन्निमित्तफलेक्षणात् ।। १७८६ ।। </div>
							<div class="verse">कर्त्रेह यत्कृतं कार्यं तद्भोगायावकल्पते ।।<br />अकृताभ्यागमो यस्मात्कृतनाशश्च नेष्यते ।। १७८७ ।। </div>
							<div class="verse">कर्तुत्वं चास्याविद्यातो न स्वतः कर्तृताऽऽत्मनः ।।<br />कर्तेव भोक्ताऽप्यज्ञःस्याद्विद्यायां द्वयमप्यसत् ।। १७८८ ।। </div>
							<div class="verse">अभुक्तस्याप्युपात्तस्य ह्यविद्यापिहितात्मनाम् ।।<br />आत्मयाथात्म्यविज्ञानात्कर्मणोऽतः क्षयो भवेत् ।। १७८९ ।। </div>
							<div class="verse">सर्वं सर्वस्य कार्यं स्यात्सर्वं सर्वस्य कारणम् ।।<br />असंहतं मिथो नालं जडं वस्तु प्रवर्तितुम् ।। १७९० ।।</div>
							<div class="verse">सर्वः सर्वस्य भोक्तैव चित्प्राधान्यविवक्षया ।।<br />बाह्योपरक्तबुद्धीनां भोगश्चिदवसानता ।। १७९१ ।। </div>
							<div class="verse">मधुब्राह्मणविद्यायामिदमेव प्रवक्ष्यते ।।<br />वस्त्वैकात्म्यप्रसिद्ध्यर्थं प्राधान्येनातियत्नतः ।। १७९२ ।। </div>
							<div class="verse">एवं सत्ययमात्मेति संहतो जगदात्मना ।।<br />लोको भोज्यः पशुर्ज्ञेयो देवादेरुषकारकः ।। १७९३ ।। </div>
							<div class="verse">देवादिभिरुपात्तोऽयमित्येतद्गम्यते कुतः ।। <br />अस्यार्थस्य प्रसिद्ध्यर्थं स यदित्यादि भण्यते ।। १७९४ ।। </div>
							<div class="verse">यो देवता समुद्दिश्य द्रव्यत्यागः स उच्यते ।।<br />याग आसेचनाधिक्याद्धोमाख्यः स्यात्स एव तु ।। १७९५ ।। </div>
							<div class="verse">लोकत्वस्य विधेयत्वाद्यज्जुहोतीत्यनूद्यते ।। <br />नानूक्तिं केचिदिच्छन्ति देवाद्यार्जितसिद्धये ।। १७९६ ।। </div>
							<div class="verse">नावश्यकार्यता चैषां सिद्धाऽतोऽन्यत्र मानतः ।।<br />नित्यत्वाद्धेतुवचनं न युक्त्याऽतोऽवगम्यते ।। १७९७ ।। </div>
							<div class="verse">यच्चाप्यहरहर्वेदमनुब्रूते प्रयत्नवान् ।। <br />ऋषीणां तेन लोकोऽयं गृहस्थो भोज्य उच्यते ।। १७९८ ।। </div>
							<div class="verse">उत्तरेष्वपि वाक्येषु समाना योजनेक्ष्यताम् ।।<br />अक्षराणां न तत्रास्ति वस्तु किंचित्तिरोहितम् ।। १७९९ ।। </div>
							<div class="verse">यस्मात्सर्वाणि भूतानि सर्वदोषकरोत्ययम् ।।<br />अविनाशमतस्तानि तस्येच्छन्त्यात्मदेहवत् ।। १८०० ।। </div>
							<div class="verse">स्वकर्मार्जितसंभोगदायित्वेऽस्ति न कश्चन ।।<br />देवादीनां विशेषोऽत्र गृहस्थस्वात्मदेहयोः ।। १८०१ ।। </div>
							<div class="verse">ब्रह्मविद्याहुताशेन विनाशोऽस्याप्यकर्तुता ।।<br />अयं नाशो महानस्य ह्यन्यः शक्याश्चिकित्सितुम् ।। १८०२ ।। </div>
							<div class="verse">अतः श्रुतिवचो न्याय्यं तस्मादेषामितीरितम् ।।<br />मा भूत्सर्वस्वहानिर्नो ब्रह्मयाथात्म्यविद्यया ।। १८०३ ।। </div>
							<div class="verse">अवश्यमृणवत्कृत्यं यावज्जीवादिवाक्यतः ।।<br />यथोक्तं विदितं वेदे तथा स्मृतिवचःसु च ।। १८०४ ।। </div>
							<div class="verse">अवदानविधौ तच्च विशेषेण विचारितम् ।।<br />ऋणं हेत्यर्थवादेषु तस्मात्कुर्याद्यथोदितम् ।। १८०५ ।। </div>
							<div class="verse">प्रवृत्तौ च निवृत्तौ च यथोक्तस्याधिकारिणः ।।<br />स्वातन्त्र्ये सति संसारसृतौ कस्मात्प्रवर्तते ।। १८०६ ।। </div>
							<div class="verse">न तु विध्वस्तनिःशेषसंसारानर्थवर्त्मनि ।। <br />निवृत्तिलक्षणे वाच्यं केनायं प्रेर्यतेवशः ।। १८०७ ।। </div>
							<div class="verse">रक्षन्ति ननु देवास्तं, न विशिष्टाधिकारिणम् ।।<br />तेऽपि रक्षन्ति यत्नेन न च सामान्यमानुषम् ।। १८०८ ।। </div>
							<div class="verse">अन्यथा कृतनाशः स्यादकृताभ्यागमस्तथा ।।<br />सामान्यनररक्षायां तस्मादेतदनुत्तरम् ।। १८०९ ।। </div>
							<div class="verse">नाप्यविद्येति वक्तव्यं तस्या ध्वान्तैकमात्रतः ।।<br />मिथ्याधीमात्रहेतुत्वात्प्रेरकत्वं न युक्तिमत् ।। १८१० ।। </div>
							<div class="verse">अनर्थपरिपाकत्वमपि जानन्प्रवर्तते ।।<br />पारतन्त्र्यमृते दृष्टा प्रवृत्तिर्नेदृशी कचित् ।। १८११ ।। </div>
							<div class="verse">तस्माच्छ्रेयोर्थिनः पुंसः प्रेरकोऽनिष्टकर्मणि ।।<br />वक्तव्यस्तन्निरासार्थमित्यर्था स्यात्परा श्रुतिः ।। १८१२ ।। </div>
							<div class="verse">प्राप्ताशेषपुमर्थोऽयं स्वत एवेह मानवः ।।<br />निरस्ताशेषानर्थश्च तन्मोहाद्विपरीतधीः ।। १८१३ ।। </div>
							<div class="verse">अनाप्तपुरुषार्थोऽयं निःशेषानर्थसंकुलः ।। <br />इत्यकामयतानाप्तान्पुमर्थान्साधनैर्जडः ।। १८१४ ।। </div>
							<div class="verse">जिहासति तथाऽनर्थानविद्वानात्मनि श्रितान् ।।<br />अविद्योद्भूतकामः सन्नथो खल्विति च श्रुतिः।। १८१५ ।। </div>
							<div class="verse">अकामतः क्रिया काचिदृश्यते नेह कस्यचित् ।। <br />यद्यद्धि कुरुते किंचित्तत्तत्कामस्य चेष्टितम् ।। १८१६ ।। </div>
							<div class="verse">काम एष क्रोध एष इत्यादिवचनं स्मृतेः ।।<br />प्रवर्तको नापरोऽतः कामादित्यवसीयते ।। १८१७ ।। </div>
							<div class="verse">प्राग्दाराद्यभिसंबन्धादेकाक्येव पुमानभूत् ।।<br />ऊर्ध्वं दारादिसंबन्धात्पुत्रपोत्रादिसंयुतेः ।। १८१८ ।। </div>
							<div class="verse">विस्तारितकुटुम्बं तं कस्मैचित्कश्चिदन्तिके ।।<br />व्याचष्टे कामसंभूतं पुत्रपौत्रादिविस्तरम् ।। १८१९ ।। </div>
							<div class="verse">प्राग्दारोद्वहनात्कृत्स्नं कुटुम्बं यत्प्रपश्यसि ।। <br />आत्मैवैकः पुमानासीन्नाऽऽसीत्पुत्रादि किंचन ।। १८२० ।। </div>
							<div class="verse">आत्मप्रत्ययनिर्ग्राह्यं केवलं प्रागभूदिदम् ।।<br />पुत्रपौत्रादिसंभिन्नं कुटुम्बं यत्प्रपश्यसि ।। १८२१ ।। </div>
							<div class="verse">कामाद्यशेषबीजात्माऽप्रज्ञातात्मैकतत्त्वकः ।।<br />सोऽतिग्रहग्रहाविष्टो विपरीतार्थनिश्चयः ।। १८२२ ।। </div>
							<div class="verse">स्वतः कृत्स्नोऽप्यसंबोधादकृत्स्नो विपरीतधीः ।।<br />तृष्णया प्रहितो बालः सोऽकामयत मानवः ।। १८२३ ।। </div>
							<div class="verse">कर्माधिकारहेतुर्मे जाया स्यात्कर्मसाधनम् ।। <br />पूर्वपूर्वस्य हेतुत्वमथशब्दैरिहोच्यते ।। १८२४ ।। </div>
							<div class="verse">अथ प्रजात्मना तस्यां जायेय स्थास्नुकर्मणे ।।<br />स पुत्रेणैवेति वचस्तथा च श्रूयते स्फुटम् ।। १८२५ ।। </div>
							<div class="verse">दैवमानुषवित्तेन संपन्नोऽहमथोत्तरम् ।।<br />कर्म कुर्यां यथाप्राप्तं दृष्टादृष्टार्थसिद्धये ।। १८२६ ।। </div>
							<div class="verse">एतावानेव कामोऽस्य नातोऽन्योऽर्थोऽवशिष्यते ।।<br />साध्यसाधनरूपे हि द्वे एवात्रैषणे यतः ।। १८२७ ।। </div>
							<div class="verse">एषणे एव चाप्येते साध्यसाधनकल्पिते ।।<br />पुमर्थस्यानवसितेरैकात्म्यस्याप्रसिद्धितः ।। १८२८ ।। </div>
							<div class="verse">कर्मसाधनरूपत्वाज्जायादेर्न पुमर्थता ।। <br />लोकत्रयासंगृहीतेरेतावानिति दुर्घटम् ।। १८२९ ।। </div>
							<div class="verse">न लोकत्रयसाध्यस्य साधनैकव्यपाश्रयात् ।।<br />आक्षिप्तसाध्यं साध्यत्वादितरत्कर्मसाधनम् ।। १८३० ।। </div>
							<div class="verse">लोकत्रयफलं यस्मादुत्पत्त्याद्यात्मकं मतम् ।। <br />कर्मानाक्षिप्य नाऽऽत्मानं तच्चापि लभते स्वतः ।। १८३१ ।। </div>
							<div class="verse">समाप्तिः कर्मणो नापि लोकत्रयफलादृते ।।<br />अन्तर्णीतफलं तस्मादिह साधनमुच्यते ।। १८३२ ।। </div>
							<div class="verse">एषणैकैव तेनेयमुत्तरत्राभिधास्यते ।। १८३३ ।।<br />अर्थात्साध्याभिधानं स्यात्साधनाभिहितौ, यथा ।।<br />भोजनेऽभिहिते पुंसो ह्यर्थात्तृप्तिः ।। प्रतीयते ।। १८३४ ।। </div>
							<div class="verse">साध्यसाधनरूपे द्वे एषणे काम उच्यते ।।<br />अयथावस्तुरूपत्वादात्माज्ञानैकहेतुके ।। १८३५ ।। </div>
							<div class="verse">विश्वासोऽतोऽत्र विदुषा न कार्यः स्वप्नलाभवत् ।। <br />व्युत्थायैवैषणाभ्योऽतः प्रत्यग्ज्ञानं समाश्रयेत् ।। १८३६ ।।  </div>
							<div class="verse">इच्छन्नपि यतो नातो भूयो विन्देदतोऽधिकम् ।।<br />तस्मादविद्याभूमिष्ठः कृत्स्न एतावता भेवत् ।। १८३७ ।। </div>
							<div class="verse">एकैकमपि जायादेर्यावन्नाऽऽप्नोति पूरुषः ।।<br />अकृत्स्नस्तावदस्मीति जङः संभावयत्ययम् ।। १८३८ ।। </div>
							<div class="verse">यावदेेते यथोद्दिष्टा आप्ताः स्युः कामपूर्वकाः ।।<br />कृतस्नोऽस्मीति तदाऽऽत्मानं संभावयति मानवः ।। १८३९ ।। </div>
							<div class="verse">आत्मजायाप्रजावित्तविद्याभिः पञ्चभिः कृतम् ।। <br />कर्म पाङ्त्क भवेदेवं पाङ्लेन च्छन्दसा मितम् ।। १८४० ।। </div>
							<div class="verse">वाह्यस्य कर्मणस्तावदात्माद्यैः पाङ्त्कतोदिता ।।<br />तेष्वसत्स्वथ पाङ्त्कत्वमुच्यतेऽध्यात्मकर्मणः ।। १८४१ ।। </div>
							<div class="verse">वाह्याध्यात्मिकभेदेन कर्मैतदुभयात्मकम् ।। <br />पाङ्लं यथा तद्भवति तथैतदभिधीयते ।। १८४२ ।। </div>
							<div class="verse">अध्यात्मं मन एवाऽऽत्मा तदायत्तत्वकारणात् ।।<br />वाग्जायादिप्रवृत्तीनां यजमानवदेव तत् ।। १८४३ ।। </div>
							<div class="verse">वाक्व जायेति विज्ञेया तदधीनत्वकारणात् ।।<br />यद्ध्यायतीह मनसा वाचा वक्ति तदेव हि ।। १८४४ ।। </div>
							<div class="verse">संप्रधार्य मनो वाचा मन्त्रलौकिकरूपया ।। <br />अथ प्रस्पन्दतेऽत्यर्थं सा क्रिया प्राण उच्यते ।। १८४५ ।। </div>
							<div class="verse">आगमार्थं विनिश्चित्य मनसाऽथ प्रवर्तते ।।<br />प्राणः प्रजेति तां चेष्टां प्राहुर्वेदविदो जनाः ।। १८४६ ।। </div>
							<div class="verse">द्विधैवाऽऽध्यात्मिकं वित्तं कार्यभेदात्प्रचक्षते ।।<br />दैवमानुषताऽप्यस्य साधनत्वोपचारतः ।। १८४७ ।। </div>
							<div class="verse">परीक्ष्य चक्षुषा यस्माल्लभते गोधनादिकम् ।। <br />चक्षुः स्यान्मानुषं वित्तं  यथाऽऽयुर्घृतमुच्यते ।। १८४८ ।। </div>
							<div class="verse">दैवभावाप्तितो दैवं ज्ञानं वित्तमिहोच्यते ।।<br />तत्साधनत्वाच्छोत्रस्य श्रोत्रमाध्यात्मिकं धनम् ।। १८४९ ।। </div>
							<div class="verse">बाह्यवागादिचेष्टा च या चान्तःकरणाश्रया ।।<br />देहेऽभिव्यज्यते यस्मादात्मा कर्म ततो भवेत् ।। १८५० ।। </div>
							<div class="verse">संमितः संख्यया पादैः पाङ्त्कस्य च्छन्दसो यतः ।।<br />पाङ्को यज्ञस्ततः सद्भिः सर्वदा समुदाहृतः ।। १८५१ ।। </div>
							<div class="verse">तत्कार्यत्वात्पशुः पाङ्लो यच्च किंचिच्चराचरम् ।।<br />तच्चापि पञ्चभूतोत्थं विद्यात्पाङ्त्कमशेषतः ।। १८५२ ।। </div>
							<div class="verse">पाङ्त्ककर्मात्मको यज्ञो यज्ञकार्यमिदं जगत् ।।<br />एतद्याथात्म्यतो ज्ञात्वा तदेवाऽऽप्नोत्यशेषतः ।। १८५३ ।।</div>
							<div class="authorline">इति श्रीबृहदारण्यकोपनिषद्भाष्यवार्तिके प्रथमाध्यायस्य चतुर्थं ब्राह्मणम् </div>
					</div>
<hr>
					<div class="section" type="brahmana" id="BRVS_C01_S05">
						<div class="sname">॥ पञ्चमं ब्राह्मणम्  ॥</div>
							<div class="verse">अथ योऽन्यामिति ग्रन्थादारभ्योरुप्रयत्नतः ।।<br />अविद्यायाः समाम्नाता आ समाप्तेर्विभूतयः ।। १ ।।</div>
							<div class="verse">अध्यायस्यात्र चाविद्वान्वर्णाद्यात्माभिमानवान् ।।<br />धर्मेण नियतात्मा सञ्जुहोत्यादिस्वकर्मभिः ।। २ ।। </div>
							<div class="verse">देवादिक्रिमिपर्यन्तं बिभर्ति जगदव्ययम् ।।<br />एवमेव जगद्योनिरेकैकः कर्मकृन्नरः ।। ३ ।। </div>
							<div class="verse">कृतस्नेन जगता यद्वत्कर्मकृत्समुपार्जितः ।।<br />यथोक्तकर्मभिस्तेन जगत्तद्वदुपार्जितम् ।। ४ ।।</div>
							<div class="verse">स्वदेहवद्यतो भुङ्क एकैकोऽनवशेषतः ।।<br />साधारणानि वस्तूनि तथाऽसाधारणान्यपि ।। ५ ।। </div>
							<div class="verse">स्वकर्मणाऽनुपात्तस्य न च भोगोऽत्र दृश्यते ।।<br />एकैकेनोपकारित्वात्तस्माज्जगदुषार्जितम् ।। ६ ।। </div>
							<div class="verse">स्वभावतोऽखिलं कर्म धर्माधर्मादिलक्षणम् ।।<br />साधारणविशेषात्मफलमारभते द्विधा ।। ७ ।। </div>
							<div class="verse">गुणप्रधानभावेन साधारणविशेषतः ।।<br />सूत्रादेः कर्मणः कार्यं क्रिम्यन्तस्याभिजायते ।। ८  ।। </div>
							<div class="verse">द्रव्यादिदर्शनाधीनं फलं सर्वस्य कर्मणः ।।<br />साधारणादिसंभेदभिन्नं तेन क्रियाफलम् ।। ९ ।।</div>
							<div class="verse">क्वचित्साधारणात्मैव तथाऽसाधारणं क्वचित् ।।<br />क्वचिच्चोभयथा कार्यं द्रव्यादीक्षणचित्रतः ।। १० ।। </div>
							<div class="verse">समासव्यासतस्तस्माद्यथोक्तज्ञानकर्मभिः ।।<br />एकैकेन जगत्कृत्स्नमुपात्तं भोगसिद्धये ।। ११ ।। </div>
							<div class="verse">सर्वः सर्वस्य कर्ता च कार्यं चापि यथा तथा ।।<br />मधुविद्याप्रसङ्गेन विस्पष्टमभिधास्यते ।। १२ ।। </div>
							<div class="verse">यदजीजनत्फलं कर्ता स्वकर्मज्ञानसाधनः ।।<br />सप्तान्नप्रविभागेन तद्विभज्य प्रदर्श्यते ।। १३ ।।</div>
							<div class="verse">त्रीण्यन्नानि फलं कर्तुश्चत्वार्यन्नानि यानि तु ।।<br />प्रयोगसमवायित्वात्तानि स्युः कर्मसाधनम् ।। १४ ।। </div>
							<div class="verse">विज्ञानात्मा पिता तावन्न मनो न प्रजापतिः ।।<br />अविशिष्टाधिकारित्वान्न विज्ञानात्मनोऽपरः ।। १५ ।। </div>
							<div class="verse">सिसृक्षितत्वान्मनसस्तथा त्र्यन्नात्मनः प्रभोः ।। <br />साधारणात्मनः स्रष्टा नातः क्षेत्रज्ञतोऽपरः ।। १६ ।। </div>
							<div class="verse">ग्रन्थार्थधारणाशक्तिर्मेधा यद्यपि भण्यते ।।<br />तथाऽपि ज्ञानमेवेह साधनत्वाद्विवक्षितम् ।। १७ ।। </div>
							<div class="verse">शास्रीयलौकिकज्ञानाविशेषग्रहसिद्धये ।। <br />सामान्यज्ञानग्रहणं मेधयेत्यभिधित्सितम् ।। १८ ।।</div>
							<div class="verse">तपःशब्देन कृच्छ्रादि यदि नामाभिधीयते ।।<br />तथाऽपि कर्मग्रहणं सप्तान्नोद्भूतिहेतुतः ।। १९ ।। </div>
							<div class="verse">धिया धियेति लिङ्गाच्च गृह्येते ज्ञानकर्मणी ।।<br />मेधातपोगिरा नान्ये ग्राह्ये त्रदफलत्वतः ।। २० ।। </div>
							<div class="verse">पाङ्लं हि प्रकृतं कर्म वेदेति ज्ञानमेव च ।।<br />विहाय नातः प्रकृतं युक्तोऽप्रकृतसंग्रहः ।। २१ ।। </div>
							<div class="verse">मेधातषोतिरेकेण नान्यत्स्यात्साधनं यतः ।।<br />प्रसिद्धत्वादतो हीति व्याचष्टे श्रुतिरञ्जसा ।। २२ ।। </div>
							<div class="verse">अस्य भोक्तृसमूहस्य साधारणमचीक्लृपत् ।।<br />एकमन्नं पिता सृष्ट्वा तच्चेदं यदिहाद्यते ।। २३ ।। </div>
							<div class="verse">यदिदं प्राणिभिर्नित्यमद्यतेऽहरहस्तृषा ।।<br />साधारणमिदं युक्तं सर्वभूतस्थितेस्ततः ।। २४ ।। </div>
							<div class="verse">स य एतदुपास्तेऽन्नमसाधारणरूपतः ।।<br />पाप्मनो नैव स द्रष्टा व्यावर्तत इहाऽऽतुरः ।। २५ ।। </div>
							<div class="verse">उपासनं च तात्पर्यमिह श्रुत्याऽभिधीयते ।।<br />मोघमन्नमिति तथा मन्त्रे ताच्छील्यनिन्दनम् ।। २६ ।। </div>
							<div class="verse">वैश्वदेवं हि नामैतद्यदन्नमुपसाध्यते ।।<br />नालमेतद्धि सर्वेषां पाप्मनां विनिवृत्तये ।। २७ ।।</div>
							<div class="verse">इत्येवं केचिदिच्छन्ति तत्तु युक्त्या न युज्यते ।।<br />अनूक्तेर्यदिदमिति सिद्धोऽर्थोऽनूद्यते यतः ।। २८ ।। </div>
							<div class="verse">प्रात्यक्ष्यं न च तस्यास्ति शास्रमात्रप्रमाणतः ।।<br />यथा सर्वात्तृवक्त्रान्तस्थस्य प्रत्यक्षता तथा ।। २९ ।। </div>
							<div class="verse">प्रतिप्राणि ममेदं स्यादभिलाषश्च दृश्यते ।।<br />सर्वप्राण्यंशमिश्रत्वं ततोऽस्मिन्नवसीयते ।। ३० ।। </div>
							<div class="verse">नाऽऽत्मार्थं पाचयेदन्नमिति चापि स्मृतेर्वचः ।। <br />तैर्दत्तानप्रदायैभ्यो यो भुङ्ले स्तेन एव सः ।।<br/>अन्नादे भ्रूणहा मार्ष्टीत्यादीह वचनं स्मृतेः ।। ३१ ।। </div>
							<div class="verse">तस्यापि चान्तःपातित्वात्सर्वाद्यस्यैव युक्तिमान् ।।<br />ग्रहस्तस्य गृहीतौ तु नास्यान्तःपातिता तथा ।। ३२ ।। </div>
							<div class="verse">असृष्टाविनियोगत्वे प्राप्नुतस्तद्ग्रहे सति ।।<br />सर्वप्राणिभिराद्यस्य तच्चानिष्टं प्रसज्यते ।। ३३ ।। </div>
							<div class="verse">अव्यावृत्तिश्च पाप्मभ्यो वैश्वदेवान्नसंग्रहे ।।<br />न न्याय्यं वचनं तस्य शास्रमात्रव्यपाश्रयात् ।। ३४ ।। </div>
							<div class="verse">अल्पीयःपापहानिश्च नापि शब्दात्प्रतीयते ।।<br />न स पाप्मन इत्यस्मादश्रुता न च गृह्यते ।। ३५ ।। </div>
							<div class="verse">सर्वाद्यान्नगृहीतौ तु हेतुर्गमक इष्यते ।।<br />असाधारणकारित्वं तस्य साधारणात्मनः ।। ३६ ।। </div>
							<div class="verse">सर्वप्राणभृदन्नस्य तस्माद्ग्रहणमिष्यते ।।<br />उक्तयुक्तिबलादत्र नान्यस्येति विनिश्चितिः ।। ३७ ।। </div>
							<div class="verse">पापानिर्मोकहेतूक्तिर्मिश्रमित्यभिधीयते ।। <br />सर्वार्थस्य हि पापाय यतोऽसाधारणीक्रिया ।। ३८ ।। </div>
							<div class="verse">प्रक्षेपोऽग्नौ हुतं विद्यात्तत्पूर्वं बलिकर्म च ।।<br />प्रहुतं चेह विज्ञेयं ते देवेभ्यो ददौ पिता ।। ३९ ।। </div>
							<div class="verse">देवेभ्योऽन्ने यतः प्रत्ते हुतप्रहुतलक्षणे ।।<br />तानुद्दिश्य ततोऽद्यापि जुह्वति प्र च जुह्वति ।। ४० ।। </div>
							<div class="verse">यतः सूत्रपदे द्वित्वमविशेषेण चोदितम् ।।<br />श्रौतस्मार्तविभागेन तत एतद्विकल्पितम् ।। ४१ ।। </div>
							<div class="verse">स्मार्तान्नानन्तरोक्तत्वात्स्मार्तत्वं स्याद्दूयोस्तयोः ।।<br />अग्निहोत्राभिसंबन्धात्स्यातां वा श्रुतिचोदिते ।। ४२ ।। </div>
							<div class="verse">मन्त्रे द्वित्वाविशिष्टत्वाद्धुतप्रहुतलक्षणे ।।<br />श्रुत्याऽतस्ते विकल्प्येते श्रौते स्मार्ते हि तुल्यवत् ।। ४३ ।। </div>
							<div class="verse">दर्शश्च पौर्ममासश्च देवान्ने ते यतः श्रेते ।।<br />प्रायस्ताभ्यां न कामाय यष्टव्यमिति गम्यते ।। ४४ ।। </div>
							<div class="verse">नेहेष्टयो निषिध्यन्ते देवप्राधान्यसिद्धये ।।<br />ताच्छीलिकोकञ्श्रवणात्तच्छीलत्वं निवार्यते ।। ४५ ।। </div>
							<div class="verse">प्रसक्तान्यपि नोच्यन्ते त्रीण्यन्नान्यत्र कारणात् ।।<br />तेषां फलत्वादुक्तेभ्यः साधनेभ्योऽन्यता यतः ।। ४६ ।। </div>
							<div class="verse">सौकर्यप्रतिपत्तेश्च भूयोविषयतस्तथा ।।<br />साधनैकसजातित्वादानन्तर्यमकारणम् ।। ४७ ।। </div>
							<div class="verse">पयोऽन्नमेव प्रायेण मनुष्याः पशुभिः सह ।।<br />युञ्जते पय एवाग्ने तेषामन्नमतोऽस्तु तत् ।। ४८ ।।</div>
							<div class="verse">भुञ्जते पय एवाग्रे क्रमेणान्यत्तृणादि हि ।।<br />अतोऽनुमीयते पित्रा तेभ्यः प्रत्तं पयः पुरा ।। ४९ ।। </div>
							<div class="verse">पशवः पय एवाग्रे भुञ्जते नापरं ततः ।।<br />कथमेतद्विजानीम इत्येतदभिधीयते ।। ५० ।। </div>
							<div class="verse">यत एवमतो लोके कुमारं जातमग्रतः ।।<br />तातरूपव्यवहितं लेहयन्ति घृतं जनाः ।। ५१ ।। </div>
							<div class="verse">तस्यानु तदभावे वा पाययन्ति स्तनं शिशुम् ।।<br />पशुष्वपि तथा जातं वत्सं कश्चित्प्रपृच्छति ।। ५२ ।। </div>
							<div class="verse">कियांस्ते वयसा वत्स इत्याचष्टे वयो यथा ।।<br />अतृणाद इति तृणं नाद्यप्यत्ति मनागपि ।। ५३ ।। </div>
							<div class="verse">वर्तते पयसैवासावद्यापीत्यवसीयते ।।<br />प्राण्यप्राणि जगत्सर्वं तस्मिन्नेव प्रतिष्ठितम् ।। ५४ ।। </div>
							<div class="verse">पयसीदं जगन्मग्नमित्येतद्गम्यते कुतः ।।<br />प्रसिद्धेर्गम्यते न्यायाद्यतोऽसावभिधीयते ।। ५५ ।। </div>
							<div class="verse">आहुतिः पय एव स्यादज्यं वा पय एव वा ।।<br />पय एवाऽऽहुतिः सर्वमित्येतच्च श्रुतेर्मितेः ।। ५६ ।। </div>
							<div class="verse">अथैषाऽऽज्याहुतिर्यज्ञे यद्धविः सर्वरूपकम् ।।<br />पशुश्चाप्याज्यमेवैतत्करोतीत्यपि चाऽऽगमः ।। ५७ ।। </div>
							<div class="verse">आज्याभिघारसंस्कारात्सर्वमेव पयो हविः ।।<br />पयस्येव जगत्कृत्स्नमग्निहोत्रे प्रतिष्ठितम् ।। ५८ ।। </div>
							<div class="verse">ते वा एते इति तथा परिणामोऽखिलं जगत् ।।<br />अग्निहोत्राहुतेः साक्षाच्छ्रुतावेव समीरितम् ।। ५९ ।। </div>
							<div class="verse">अग्नौ प्रास्ताऽऽहुतिः सम्यगादित्यमुपतिष्ठते ।।<br />आदित्याज्जायते वृष्टिर्वृष्टेरन्नं ततः प्रजाः ।। ६० ।।  </div>
							<div class="verse">पयोद्रव्याहुतेश्चैतत्परिणामोऽखिलं जगत् ।।<br />एतच्च श्रुतितः सिद्धं विश्वमाहुतिकारणम् ।। ६१ ।।</div>
							<div class="verse">यथोक्तदर्शनस्तुत्यै दर्शनान्तरकुत्सनम् ।। <br />तस्मिन्सर्वमिति ह्यस्य दर्शनस्य विधित्सया ।। ६२ ।। </div>
							<div class="verse">पयसैवाग्निहोत्रं हि जुहत्संवत्सरं द्विजः ।।<br />जयत्येव पुनर्मृत्युं न भूयो मृतिभाग्भवेत् ।। ६३ ।। </div>
							<div class="verse">संवत्सरे प्रयोगाणामग्निहोत्रे हि संख्यया ।।<br />षष्ट्युत्तराणि त्रीण्येव शतानीति विनिश्चितम् ।। ६४ ।। </div>
							<div class="verse">क्षपाहान्यपि तावन्ति संख्ययेह भवन्ति हि ।।<br />शतानि सप्त संख्याताः प्रयोगार्धाश्च विंशतिः ।। ६५ ।। </div>
							<div class="verse">याजुष्मत्योऽपि तावत्य इष्टकाः स्युः प्रजापतेः ।।<br />संवत्सराग्नेश्चित्यस्य पुंसो ना़ड्यस्तथैव च ।। ६६ ।। </div>
							<div class="verse">संपदैवाऽऽहुतीर्विद्वान्संपाद्याग्नेस्तथेष्टकाः ।।<br />संवत्सरमवाप्नोति स्वनाडीसंख्यया नरः ।। ६७ ।। </div>
							<div class="verse">पुमान्संवत्सरोऽग्निश्च नाड्यहोरात्रयाजुषैः ।।<br />संपदैते समाः सर्वे तस्मात्संवत्सरश्रुतिः ।। ६८ ।। </div>
							<div class="verse">संवत्सरात्मसंपत्त्या कालात्मानं समश्नुते ।। <br />इत्येवंदृष्टयो धीरा यदाहुरसदेव तत् ।। ६९ ।। </div>
							<div class="verse">पयस्यन्तर्हितं विश्वं पश्यन्नेवं पयो नरः ।।<br />एकयैव स आहुत्या जगदात्मानमश्नुते ।। ७० ।। </div>
							<div class="verse">तत्रैवं सति को मूढो द्राघीयांसं प्रतीक्षते ।।<br />संवन्सरावधिं कालं सकृदाहुतिसाधने ।। ७१ ।। </div>
							<div class="verse">पयो द्रव्यं यथातत्त्वदर्शी चेच्छ्रद्दयाऽन्वितः ।।<br />यदैवाहर्जुहोतीत्थं हन्ति मृत्युं तदैव सः ।। ७२ ।। </div>
							<div class="verse">एकयैव स आहुत्या देवेभ्योऽन्नं ह्यशेपतः ।।<br />प्रयच्छति यतो नातः प्रयोगान्तरमीक्ष्यते ।। ७३ ।। </div>
							<div class="verse">हुतमेवं जगत्कृत्स्नं नातोऽन्यदवशिष्यते ।।<br />यथोक्तदर्शनात्तस्मात्सर्वाप्त्या मृत्युजिद्भवेत् ।। ७४ ।। </div>
							<div class="verse">उक्तवद्धृदि संभाव्य वक्ष्यमाणान्यपि श्रुतिः ।।<br />अन्नानि कस्मादित्याह प्रश्नवाक्यविवक्षया ।। ७५ ।। </div>
							<div class="verse">अद्यमानान्यथान्नानि यथोक्तान्यत्तृभिः सदा ।।<br />कस्मात्क्षयं न संयान्ति यवपूर्णकुसूलवत् ।। ७६ ।। </div>
							<div class="verse">प्रश्नस्य कस्मात्तानीति श्रुत्यैवाऽऽचार्यभूतया ।।<br />पुरुषो वा इति गिरा हेतुरुक्तोऽक्षये परः ।। ७७ ।। </div>
							<div class="verse">अद्यते चेत्सदैवान्नं जन्यते न तु तत्ततः ।।<br />यथोक्तः स्यादयं दोषो न तु तन्नेह जन्यते ।। ७८ ।। </div>
							<div class="verse">अन्नाक्षयत्वहेतुत्वात्पुरुषोऽक्षितिरुच्यते ।। <br />स हि धीहाप्रबन्धेन सर्वदाऽन्नं करोत्यतः ।। ७९ ।। </div>
							<div class="verse">क्रियाबुद्धिप्रबन्धेन यतो भोक्ताऽष्यहर्निशम् ।।<br />तदन्नं जनयत्येव तस्मादन्नं न हीयते ।। ८० ।। </div>
							<div class="verse">भोगदस्यैव भोगेन सृज्यमानत्वहेतुतः ।।<br />अन्नाक्षयो भवेदेवंं तयोरव्यतिरेकतः ।। ८१ ।। </div>
							<div class="verse">सुखदुःखादिसंवित्तिः फलं पूर्वस्य कर्मणः ।। <br />रागद्वेषक्रिया तत्र स्यात्फलान्तरसिद्धये ।। ८२ ।। </div>
							<div class="verse">रागादिपूर्वकं कर्म जायते फलवद्यतः ।।<br />रागादिरहितं तत्तु निष्फलं सुप्तवागिव ।। ८३ ।। </div>
							<div class="verse">को हेतुरक्षयत्वे स्यादिति पृष्टमथाधुना ।।<br />तद्विदः फलसिद्ध्यर्थे भूयः प्रश्नोऽयमुच्यते ।।<br />अक्षितित्वं कथं पुंस इत्येतच्चाधुनोच्यते ।। ८४ ।। </div>
							<div class="verse">स हीदमन्नं कुरुते तत्तत्कालप्रसूतया ।।<br />धिया धिया हि पुरुषः कर्मभिश्चान्नमात्मनः ।। ८५ ।। </div>
							<div class="verse">भुज्यमानान्यपि ततो न क्षीयन्ते प्रबन्धतः ।। ८६ ।। <br />यथैव पुरुषोऽन्नानां भोक्ताऽत्यन्तं तथैव सः ।। <br />कर्ताऽप्यत्यन्तमेव स्यादन्योन्याव्यतिरेकतः ।। ८७ ।। </div>
							<div class="verse">एवं प्रबन्धरूपेण साध्यसाधनलक्षणम् ।।<br />अविद्यापटसंवीतचेतंसां स्थास्न्विवेक्षते ।। ८८ ।। </div>
							<div class="verse">एतच्च भण्यते श्रुत्या पुंसो वैराग्यसिद्धये ।।<br />संसारादविरक्तस्य मुक्तीच्छा नेह कस्य चित् ।। ८९ ।।</div>
							<div class="verse">फलहेत्वोर्मिथोऽत्यन्तं सर्वदाऽव्यतिरेकतः ।। <br />सम्यग्ज्ञानादृते नास्ति तद्धेतूच्छित्तिकारणम् ।। ९० ।। </div>
							<div class="verse">त्यक्त्वाऽन्यत्सकलं तस्मात्सम्यग्ज्ञानस्य लब्धये ।।<br />मनोवाक्तनुचेष्टाभिर्महान्तं यत्नमाचरेत् ।। ९१ ।। </div>
							<div class="verse">पुंसोऽक्षितित्वं यो वेद तस्येदं फलमुच्यतचे ।।<br />सोऽन्नमत्ति प्रतीकेन वृत्त्वाऽन्नं मुख्ययाऽत्ति सः ।। ९२ ।। </div>
							<div class="verse">नैवंविद्गुणतामेति ह्यन्नं प्रति कदाचन ।।<br />प्रधानभूतः सन्भुङ्ले सर्वदाऽन्नं स कामतः ।। ९३ ।। </div>
							<div class="verse">अपि देवान्स संयाति तथोर्जं चोपजीवति ।।<br />प्रशंसैषा यथोक्तस्य विज्ञानस्येति निश्चितिः ।। ९४ ।। </div>
							<div class="verse">अन्नत्रयं यदुत्कृष्टं तस्यायं निर्णयोऽधुना ।।<br />शरीरकार्यसंस्थस्य वर्ण्यतेऽध्यात्मरूपकम् ।। ९५ ।। </div>
							<div class="verse">प्रयोगसमवायित्वं पूर्वेष्वन्नेषु वर्णितम् ।।<br />भोक्तारश्चापि ये तेषां तेऽपि श्रुत्योपवर्णिताः ।। ९६ ।। </div>
							<div class="verse">प्रयोगसमवायित्वात्पूर्वेषां कर्मणां सताम् ।। <br />मनआदित्रयं कार्यं तादर्थ्येनोत्तरा श्रुतिः ।। ९७ ।। </div>
							<div class="verse">उत्पाद्य त्रीण्यथान्नानि मेधया तपसा पिता ।।<br />मनो वाचं तथा प्राणमात्मार्थे तानि चाकरोत् ।। ९८ ।। </div>
							<div class="verse">मनसोऽस्तित्वसिद्ध्यर्थं श्रुत्योपन्यस्यतेऽनुमा ।।<br />सतश्च तस्य कामादिरूपाण्यपि च वक्ष्यति ।। ९९ ।। </div>
							<div class="verse">अविद्याधिकृतावस्यां धर्मधर्म्यादिसंगतिः ।।<br />अविद्याकार्यसंस्थैव न त्वसौ प्रत्यगात्मनः ।। १०० ।।</div>
							<div class="verse">इत्येतत्प्रतिपत्त्यर्थं परो ग्रन्थोऽनतार्यते ।।<br />मा भूत्कामादिधर्मित्वमात्मनीति प्रयत्यते ।। १०१ ।। </div>
							<div class="verse">पृष्टो जरद्गवं यान्तमद्राक्षीस्त्वमितीतरः ।।<br />ततोऽन्यत्रमना आसं नातोऽद्राक्षं त्वदीरितम् ।। १०२ ।। </div>
							<div class="verse">विषयान्तरसंबद्धं मनो दृष्टं घटादिवत् ।।<br />आत्मैकसाक्षिकं तच्च ह्युक्तार्थापत्तिसंश्रयात् ।। १०३ ।। </div>
							<div class="verse">अस्त्यात्मा चित्स्वभावोऽत्र चक्षुश्चाविकलं तथा ।।<br />सप्रकाशं गवाश्वं च न च पश्यति चेतनः ।। १०४ ।। </div>
							<div class="verse">अतोऽनुमीयतेऽस्त्यन्यद्यस्मिन्नसति नेक्षते ।।<br />द्रष्ट्रादि संहतं सर्वं यस्मिंश्च सति वीक्षते ।। १०५ ।। </div>
							<div class="verse">यत्तदस्ति मनस्तत्स्यात्प्रसिद्ध्या चास्ति तन्मनः ।।<br />अभूयन्मम मनोऽन्यत्र यतो नाद्राक्षमित्यतः ।। १०६ ।। </div>
							<div class="verse">सदप्यात्मादिकं सर्वं दर्शनादावकारणम् ।।<br />मनसैव यतो द्रष्टा गवादीह प्रपश्यति ।। १०७ ।। </div>
							<div class="verse">निःशेषप्रत्याधारधर्म्यस्तित्वं प्रसाध्य हि ।।<br />कामादिधर्मसिद्ध्यर्थं काम इत्याद्यथोच्यते ।। १०८ ।। </div>
							<div class="verse">साधनान्येव मनसो वुद्धिकर्मेन्द्रियाण्यपि ।।<br />सहैवाऽऽयतनैः सर्वैः प्राधान्यं मनसस्ततः ।। १०९ ।। </div>
							<div class="verse">विषयाभिलाषः कामः स्यान्न विशेषेऽस्ति कारणम् ।।<br />इन्द्रियालोचितार्थस्य स्यात्संकल्पोऽवधारणम् ।। ११० ।। </div>
							<div class="verse">अनिश्चयात्मिका वृत्तिर्विचिकित्सेत्युदाहृता ।।<br />आस्तिक्यबुद्धिः श्रद्धा स्यादश्रद्धा तद्विरोधिनी ।। १११ ।। </div>
							<div class="verse">धृतिश्रद्धे विना न स्युः कामाद्याः कारणादृते ।। <br />यतोऽकामादयोऽप्यत्र ह्युक्ता एवार्थतो मताः ।। ११२ ।। </div>
							<div class="verse">धारणं च धृतिर्ज्ञेया बुद्ध्योपात्तस्य वस्तुनः ।।<br />विपर्ययोऽधृतिस्तस्या, ह्रीर्लज्जेत्यभिधीयते ।। ११३ ।। </div>
							<div class="verse">विज्ञानं निश्चितं धीः स्याद्भयं भीरभिधीयते ।।<br />एतत्सर्वं मनो ज्ञेयमिति तादात्म्यमुच्यते ।। ११४ ।। </div>
							<div class="verse">बुद्धेश्च मनसश्चैक्यं विवक्षित्वोपसंहृतिः ।।<br />इन्द्रियाण्यपि सर्वाणि स्वान्तस्यैव तु वृत्तयः ।। ११५ ।। </div>
							<div class="verse">यतः स्वकार्यनिर्देशः स्वान्तस्य स्पर्शनेन्द्रिये ।। <br />मन एव ततो ज्ञेयं शरीरेन्द्रियसंहतिः ।। ११६ ।। </div>
							<div class="verse">पुंसो भोगप्रसिद्ध्यर्थं वैचित्र्यं धीर्निगच्छति ।।<br />देहेन्द्रियाद्यवस्थाभिरतो धीः सर्वमेव तु ।। ११७ ।। </div>
							<div class="verse">जिघ्रन्ती भवति घ्राणं पश्यन्ती चक्षुरुच्यते ।।<br />शृण्वती भवति श्रोत्रमिति व्यासोऽप्यभाषत ।। ११८ ।। </div>
							<div class="verse">शुक्लं कृष्णमणु स्थूलमिति धीः कर्मणो वशात् ।।<br />द्वैताधिकारमापन्ना वैश्वरूप्यं निगच्छति ।। ११९ ।। </div>
							<div class="verse">प्रत्यक्किद्देशभेदेन न हि शुक्लादिवस्तुनः ।।<br />सत्ता संभाव्यतेऽन्यत्र प्रत्यग्वद्ग्राह्यवस्तुनः ।। १२० ।। </div>
							<div class="verse">नातः शुक्लादिवस्त्वस्ति बुद्धिरेव क्रियावशात् ।।<br />शुक्लादिरूपतामेति पुरुषार्थप्रसिद्धये ।। १२१ ।। </div>
							<div class="verse">धीर्विपर्ययरूपेयं यतः शुक्लादिरूपिणी ।।<br />मन एवेत्यतः प्राज्ञाः सर्वरूपं प्रचक्षते ।। १२२ ।। </div>
							<div class="verse">आत्मार्थेनैव स्त्यत्वं कृत्स्नात्मीयस्य वस्तुनः ।।<br />तस्य तन्मात्रयाश्वात्म्यादिति पूर्वमवादिषम् ।। १२३ ।। </div>
							<div class="verse">अपि सर्वाणीन्द्रियाणि मन एव यतस्ततः ।।<br />पृष्ठतोऽपि नरः स्पृष्टो मनसैव प्रपद्यते ।। १२४ ।। </div>
							<div class="verse">पराङ्भुख उपस्पृष्टः पाणेः स्पर्शोऽयमीदृशः ।।<br />इति स्पर्शविशेषं ना मनसैव प्रपद्यते ।। १२५ ।। </div>
							<div class="verse">त्वचोपस्पृष्टिमात्रेण स्पर्शमात्रं प्रपद्यते ।।<br />स्पर्शनादिविशेषं तु मनसैव प्रपद्यते ।। १२६ ।। </div>
							<div class="verse">मनसैव यतोऽशेषकरणस्वार्थधीभवः ।।<br />सर्वं हि मन एवेति श्रुतिराह वचस्ततः ।। १२७ ।। </div>
							<div class="verse">मनस्तावत्सुनिर्णीतं शरीरं चेन्द्रियाणि च ।।<br />तदनन्तरतो वाचो व्याख्या प्रस्तूयतेऽधुना ।। १२८ ।। </div>
							<div class="verse">यः कश्चेत्यविशेषोक्तिर्नादवर्णपदोक्तिभिः ।। <br />संयोगोत्थो वियोगोत्थो यश्चापि प्रत्ययात्मकः ।। १२९ ।। </div>
							<div class="verse">वागेव स इति ज्ञेयः कुतो यस्मादियं सदा ।।<br />समानयोने रूपस्य वाक्प्रमाऽतोऽवबोधिका ।। १३० ।। </div>
							<div class="verse">वागेव प्रत्ययादौ स्यादित्येतद्गम्यते कुतः ।।<br />स्वाभिधेयावबोधस्य ह्या समाप्तेरियं यतः ।। १३१ ।। </div>
							<div class="verse">यतोऽत्यर्थं प्रवृत्ता वाग्घटबोधे प्रदीपवत् ।।<br />अर्थावबोधनं कार्यं वाचो नान्यदितोऽपरम् ।। १३२ ।। </div>
							<div class="verse">शब्दोच्चारणशक्तं हि ननु वागिन्द्रियं मतम् ।।<br />कथं तद्विषयः शब्दो वागित्यत्राभिधीयते ।। १३३ ।। </div>
							<div class="verse">सत्यमन्यत्र तद्ग्रह्यं तस्य तत्रैव योग्यतः ।।<br />इह त्वन्नत्रयस्यैव सर्वात्मत्वं विवक्षितम् ।। १३४ ।। </div>
							<div class="verse">मनोऽन्तःपाति निखिलं रूपं यद्वद्विवक्ष्यते ।।<br />तस्य प्रकाशकस्तद्वत्सर्वः शब्दो विवक्ष्यते ।। १३५ ।। </div>
							<div class="verse">प्रकाशस्यैव सर्वस्य शब्दत्वप्रतिपत्तये ।।<br />एषा हि नेत्यतो वक्ति वागिन्द्रियनिवृत्तये ।। १३६ ।। </div>
							<div class="verse">रूपात्मकं यथा चक्षू रूपस्यैव प्रकाशकम् ।।<br />वाक्च शब्दात्मिका तद्वच्छब्दस्यैवास्तु दीपिका ।। १३७ ।। </div>
							<div class="verse">इति चोद्यं समाशङ्क्य परिहारं प्रचक्षते ।।<br />एषा हि नेति केचित्तु नेयं दीपादिवन्मता ।। १३८ ।। </div>
							<div class="verse">श्रोत्रादिकरणग्राह्यं सर्वं तद्रूषमुच्यते ।।<br />तस्य प्रकाशिकैवेयं न प्रकाश्या प्रदीपवत् ।। १३९ ।।</div>
							<div class="verse">प्रकाश्यमेव चात्यन्तं मनो रूपं यथा तथा ।। <br />प्रकाशिकैव चात्यन्तं वाग्रपस्येति निश्चितिः ।। १४० ।। </div>
							<div class="verse">प्रकाश्यमेव रूपं स्यात्प्रकाशो वाक्तथैव च ।।<br />विद्यादेतत्समासेन लक्षणं रूपसंज्ञयोः ।। १४१ ।। </div>
							<div class="verse">नामापि गृह्यमाणं सद्रूपं भवति शौक्ल्यवत् ।।<br />रूपं च बोधयत्तद्वन्नामपक्षेऽवतिष्ठते ।। १४२ ।। </div>
							<div class="verse">एवं वाङ्भनसे सम्यग्व्याख्याय प्रविभागशः ।।<br />तयोर्विधरणः प्राणस्त्वनिरुक्तोऽथ भण्यते ।। १४३ ।। </div>
							<div class="verse">अन इत्यविशिष्टस्य वायोर्ग्रहणमिष्यते ।।<br />स एव प्रादिसंबन्धाद्विशेषार्थो भवेदसुः ।। १४४ ।।</div>
							<div class="verse">उत्सर्गो मुखनासाभ्यां पिण्डस्य प्रणतिस्तथा ।।<br />प्राणो नाम मरुद्वृत्तिरपानस्त्वधुनोच्यते ।। १४५ ।। </div>
							<div class="verse">अवाग्वायोरपश्वासो देहस्यावाग्गतिस्तथा ।।<br />अपान एष कथितो व्यानः सांप्रतमुच्यते ।। १४६ ।। </div>
							<div class="verse">वीर्यवत्कर्महेतुत्वं व्याप्य देहे च वर्तनम् ।।<br />व्यानवृत्तिरियं प्रोक्ता ह्युदानाख्याऽपि कीर्त्यते ।। १४७ ।। </div>
							<div class="verse">योद्यमादिक्रियाहेतुस्तथाऽभ्युदयकर्मकृत् ।।<br />उत्कर्षहेतुर्देहे तु वृत्तिः सोदानसंज्ञिता ।। १४८ ।। </div>
							<div class="verse">समाहरति वृत्तीर्यो हृद्देशे कीलवत्स्थितः ।। <br />स समान इति ज्ञेयः सर्वकार्योपसंहृतिः ।। १४९ ।। </div>
							<div class="verse">यस्यैता वृत्तयः प्रोक्ता वृ्त्तिमान्सोऽन उच्यते ।।<br />संपूर्यावस्थितो देहं शाकल्पप्रश्ननिष्ठितः ।। १५० ।। </div>
							<div class="verse">प्राणशब्दः पुरा प्रोक्तो वृत्तिमात्राभिधायकः ।।<br />अन्ते वृत्तिमदर्थः स्यात्सर्वं प्राण इतीरणात् ।। १५१ ।। </div>
							<div class="verse">नाम रूपं तथा कर्म संहतं सत्र्रिदण्डवत् ।।<br />मिथः संकीर्णवृत्तिस्थं देह आत्मेति चोच्यते ।। १५२ ।। </div>
							<div class="verse">एतावानेव संघातो देहः प्राणादिरूपकः ।।<br />वाङ्ययोऽथ प्राणमयस्तथैव च मनोमयः ।। १५३ ।। </div>
							<div class="verse">नामात्र वाङ्भयं सर्वं रूपं सर्वं मनोमयम् ।।<br />तद्वत्प्राणमयं कर्म देहस्यास्यैष संग्रहः ।। १५४ ।। </div>
							<div class="verse">अन्नत्रयविभागोऽयमध्यात्म उपवर्णितः ।।<br />अथाधिभूतविषये विभागस्तस्य कीर्त्यते ।। १५५ ।।</div>
							<div class="verse">भूर्लोकं जानतर्ग्वेदं देवा माता च वागियम् ।। <br />अधिभूत इह प्रोक्ता विज्ञातं यच्च सा च वाक् ।। १५६ ।।</div>
							<div class="verse">अन्तरिक्षं यजुर्वेदः पितरश्च पिता तथा ।।<br />इह यच्च विजिज्ञास्यं तन्मनोऽत्राऽऽधिभौतिकम् ।। १५७ ।। </div>
							<div class="verse">द्युलोकः सामवेदश्च मनुष्याः प्रजया सह ।।<br />यच्च किंचिदविज्ञातं प्राणोऽसावाधिभौतिकः ।। १५८ ।। </div>
							<div class="verse">यत्किंचिदिह विज्ञातं तद्वाग्रूपं प्रचक्षते ।।<br />मनोरूपं विजिज्ञास्यं प्राणस्याज्ञातमेव तु ।। १५९ ।। </div>
							<div class="verse">भूर्लोकादिषु सर्वेषु मनोवाक्प्राणलक्षणम् ।। <br />यथासंभवमायोज्यमेकैकस्मिंस्त्रयं त्रयम् ।। १६० ।। </div>
							<div class="verse">अधिभूते यतोऽशक्या वक्तुं वागादिविस्तृतिः ।।<br />यत्किंचेत्युपसंहारं लक्षणोक्त्या ततोऽकरोत् ।। १६१ ।। </div>
							<div class="verse">लक्षणेनैव संसिद्ध आधिभोतिकसंग्रहे ।।<br />त्रय इत्यादिकोक्तिस्तु नियमार्थेति निश्चयः ।। १६२ ।। </div>
							<div class="verse">व्याख्याने प्रस्तुते त्वस्मिन्नविद्यायाः समन्ततः ।।<br />कार्यकारणरूपेण तस्या एषोपसंहृतिः ।। १६३ ।। </div>
							<div class="verse">प्राणात्मना तदज्ञातं ब्रह्म कारणमुच्यते ।।<br />नामात्मना तु तन्मानं मनोरूपं च मीयते ।। १६४ ।। </div>
							<div class="verse">यतोऽविद्यैव सर्वेयं मनोवाक्प्राणलक्षणा ।। <br />अतस्तचत्तत्त्वसंबोधात्ता जग्ध्वाऽमृतमश्नुते ।। १६५ ।। </div>
							<div class="verse">विज्ञातादन्यदेवैतदविज्ञातात्तथा पृथक् ।।<br />ब्रह्मैतदुभयं जग्ध्वा पूर्णमेवावशिष्यते ।। १६६ ।। </div>
							<div class="verse">विज्ञातादिविदं भोगैर्वागाद्या देवता नरम् ।। <br />षिज्ञातादिस्वरूपेण तमवन्ति पृथक्पृथक् ।। १६७ ।। </div>
							<div class="verse">वागादयस्तावदुक्ताः संक्षेपेणाऽऽधिभौतिकाः ।।<br />तेषामेवाधिदैवेऽथ व्याख्या प्रस्तूयतेऽधुना ।। १६८ ।। </div>
							<div class="verse">अध्यात्ममधिभूतं च यस्या रूपं पुरोदितम् ।।<br />अधिदैवविवक्षायां तस्या वाच इदं वपुः ।। १६९ ।। </div>
							<div class="verse">अध्यात्ममधिभूतं च व्याख्याता याऽत्र वाक्पुरा ।।<br />वाचा सर्वाधिदैविक्या संव्याप्ता साऽविभागतः ।। १७० ।। </div>
							<div class="verse">तामसं कठिनं चोर्वी शरीरं वाच उच्यते ।।<br />अग्नेः प्रकाशरूपस्य साऽऽधारत्वेन संस्थिता ।। १७१ ।। </div>
							<div class="verse">अग्निस्तु सात्त्विकं रूपमाधेयत्वेन स क्षितौ ।।<br />वर्तते तामसे रूपे दैव्येवं द्विविधा हि वाक् ।। १७२ ।। </div>
							<div class="verse">अद्यात्ममधिभूतं च वागेकैवाऽऽधिदैविकी ।।<br />सामान्यव्यक्तिभेदेन ह्येकाऽनेका च सोच्यते ।। १७३ ।। </div>
							<div class="verse">इत्येवं केचिदिच्छन्ति तथाऽन्यादृगपीष्यते ।। <br />तत्रैवं सति वाग्रूपे एवंव्याख्यातरूपके ।। १७४ ।। </div>
							<div class="verse">यावत्येषा च वागुक्ता तस्या इत्येवमादिना ।।<br />अध्यात्मादिपरिच्छिन्न या वाक्सा तावती मता ।। १७५ ।। </div>
							<div class="verse">वागध्यात्मेऽधिभूते च तावत्येषाऽऽधिदैविकी ।।<br />तेन तेन विशेषेण देवतैव यतो भवेत् ।। १७६ ।। </div>
							<div class="verse">एकैकत्राधिकारेऽग्निः स एव व्यवतिष्ठते ।।<br />पृथिव्यग्निस्वरूपेण क्वचिद्वागात्मना भवेत् ।। १७७ ।। </div>
							<div class="verse">यथोदितमिदं योज्यं मनःप्राणात्मनोरपि ।।<br />दैव्यां वाचि यदुद्दिष्टं तुल्यव्याख्यानहेतुतः ।। १७८ ।।</div>
							<div class="verse">अध्यात्ममधिभूतं च प्रजा गीर्मनसोर्यथा ।।<br />अधिदैवेऽपि तद्वाच्यमित्यर्थः पर आगमः ।। १७९ ।। </div>
							<div class="verse">मनसश्चन्द्रभावो हि सर्वत्र श्रूयते स्फुटः ।।<br />तस्याऽऽदित्येन संबन्धः कस्मादत्राभिधीयते ।। १८० ।। </div>
							<div class="verse">विवक्षितत्वादैक्यस्य मनोबुद्ध्योरतः श्रुतिः ।।<br />आदित्येनैव संधत्ते मनश्चन्द्रमसा न तु ।। १८१ ।। </div>
							<div class="verse">प्रसवाधिकृतेश्चात्र सावित्रः प्रसवस्ततः ।।<br />सवित्रैवाभिसंबन्धो मनसस्तेन शस्यते ।। १८२ ।। </div>
							<div class="verse">अनुग्रहव्यपेक्षायां मनसश्चन्द्रमा भवेत् ।।<br />अधिदैवं तथाऽऽदित्यश्चक्षुषो देवता मता ।। १८३ ।। </div>
							<div class="verse">अग्निरेव यतः सर्वप्रकाशो जगतीष्यते ।।<br />रूपाणां प्रविभागश्च त्वष्टृषाकनिबन्धनः ।। १८४ ।। </div>
							<div class="verse">तयोर्गीर्मनसोरेवं प्रकाशप्रसवात्मनोः ।।<br />प्राग्यथोक्तात्मनोर्योगात्प्राणोऽभूदन्तरिक्षगः ।। १८५ ।। </div>
							<div class="verse">प्राणोऽभवद्यथाऽध्यात्मे प्रजा वाक्स्वान्तयोस्तथा ।।<br />प्राणस्यैवाधिदैवेऽपि प्रसवोऽयमिहोच्यते ।। १८६ ।। </div>
							<div class="verse">नान्नत्रयं व्यपेक्ष्येह जन्म प्राणस्य कथ्यते ।।<br />किंतु पाङ्त्कक्रियापेक्षं प्राणजन्माभिधीयते ।। १८७ ।। </div>
							<div class="verse">स यथाऽऽध्यात्मिके देहे प्राणस्तद्वत्प्रजापतेः ।।<br />अन्तरिक्षगतः प्राणः स एष परमेश्वरः ।। १८८ ।। </div>
							<div class="verse">यतोऽसपत्नस्तेनायमिन्द्र इत्यभिधीयते ।।<br />ननु वाङ्भनसे सतोऽस्य तत्कुतोऽस्यासपत्नता ।। १८९ ।। </div>
							<div class="verse">नैवं वाङ्भनसे यस्मात्प्राणवृत्त्यैव जीवतः।।<br />यदनेनान्नमत्तीति तस्मादेत इतीरणात् ।। १९० ।। </div>
							<div class="verse">प्राणस्यैव यतो वृत्ती उक्ते वाङ्भनसे अपि ।।<br />प्राणस्यातोऽद्वितीयत्वं ततश्चेन्द्रत्वमेव च ।। १९१ ।। </div>
							<div class="verse">न सपत्नो भवत्यस्य योऽसपत्नं विवेद हि ।।<br />असपत्नमुपासीनः ससपत्नः कुतो भवेत् ।। १९२ ।। </div>
							<div class="verse">उक्ता पाङ्लानुरोधेन वाङ्भनःप्राणसंश्रया ।।<br />अन्नत्रयविभागेन प्रक्रिया त्वधुनोच्यते ।। १९३ ।। </div>
							<div class="verse">अध्यात्ममधिभूतं च तथा चैवाधिदैवतम् ।।<br />उक्ता वागादयः सर्व समा एवेति  गृह्यताम् ।। १९४ ।। </div>
							<div class="verse">साम्यं केन प्रकारेणेत्यनन्ता इत्यतोऽवदत् ।। १९५ ।। <br />नन्वध्यात्मेऽधिभूते च परिच्छिन्नाः पुरोदिताः ।।<br />वागादयस्त्विह कथमनन्ता इत्युदीरणम् ।। १९६ ।। </div>
							<div class="verse">नैतदेवं यतोऽनन्ताः सर्वे भावा यथोदिताः ।।<br />वाचा सर्वाधिदैविक्या लोकादेरप्यनन्तता ।। १९७ ।। </div>
							<div class="verse">अधिकारपरिच्छेदे सर्वं यस्मात्समाप्यते ।।<br />नासंहतायाः कर्तृत्वं देवतायाः स्वतोऽपरैः ।। १९८ ।। </div>
							<div class="verse">स्वाधिकारविनिष्पत्तौ देवता देवतागणम् ।।<br />सर्वमेवाऽऽत्मसात्कृत्वा तत्तत्कार्यं करोति हि ।। १९९ ।। </div>
							<div class="verse">आभूतसंप्लवस्थानमानन्त्यं चेह गृह्यते ।। <br />कर्मकार्यस्य हि सतो मुख्यानन्त्यं न युक्तिमत् ।। २०० ।। </div>
							<div class="verse">एवं सतीह योऽनन्तानुपास्ते सततोद्यतः ।।<br />सोऽनन्तमेव वागादिलोकमाप्नोति मानवः ।। २०१ ।। </div>
							<div class="verse">उपास्तेऽन्तवतो यस्तु सोऽन्तवन्तमवाप्नुते ।।<br />लोकं यतस्ततोऽनन्तमेत्यनन्तात्मभावनात् ।। २०२ ।। </div>
							<div class="verse">अधिकारो द्वयोरत्र प्रकृतः पाङ्त्ककर्मणः ।।<br />प्रक्रियाऽन्नत्रयस्यापि विभागः प्रकृतस्तथा ।। २०३ ।। </div>
							<div class="verse">तत्राधिदैवमुक्तानि त्रीण्यन्नानि विभागशः ।। <br />सोपासनानि पाङ्त्कस्य वक्तव्यमवशिष्यते ।। २०४ ।। </div>
							<div class="verse">अधिदैवे त्रयं तूक्तं मनोवाक्प्राणलक्षणम् ।।<br />पाङ्त्कस्य कर्मणः कार्यं नोक्तं वित्तं च कर्म च ।। २०५ ।। </div>
							<div class="verse">पाङ्त्कस्य कर्मणः कार्यं न तावदवगम्यते ।। <br />पाङ्त्कत्वसिद्धये यावन्नोच्येते वित्तकर्मणी ।। २०६ ।। </div>
							<div class="verse">लोककालात्मको देवो विराट्संज्ञः प्रजापतिः ।।<br />तस्याधिलोकमात्मोक्तो योऽयमन्नत्रयात्मकः ।। २०७ ।। </div>
							<div class="verse">अधिकालं तु योऽस्याऽऽत्मा सोऽयं चन्द्रमसोच्यते ।।<br />पक्षमासर्तुवर्षादेः स कर्ता कर्मणोऽनिशम् ।। २०८ ।। </div>
							<div class="verse">हानिवृद्धिस्वभावेन वित्तं चाप्यत्र लक्ष्यते ।।<br />कलाकाष्ठालवाद्यात्मा विश्वं विपरिणामयन् ।।<br />प्राणपिण्डात्मकः काल आ महाप्रलयात्स्थितः ।। २०९ ।। </div>
							<div class="verse">यैकाऽवशिष्यते तस्य कला पक्षक्षये तथा ।।<br />प्रविश्य प्राणभृत्सर्वं पक्षतो जायते पुनः ।। २१० ।। </div>
							<div class="verse">रात्रौ यस्मात्स एतस्यां प्रविश्याऽऽस्ते प्रजापतिः ।।<br />प्रामभृन्निखिलं तस्माद्धिंसां तस्यां परित्यजेत् ।। २११ ।। </div>
							<div class="verse">कलाभिरस्तः कृत्ताभिः कृकलास इति स्मृतः ।।<br />हिसां न कुर्यात्तस्यापि किंन्वनारब्धहिंसनम् ।। २१२ ।। </div>
							<div class="verse">सामिप्रमापितस्यापि रात्रौ तस्यां विवर्जयेत् ।। <br />प्राणभृद्धिंसनं यत्नात्किंन्वनारब्धपी़डनम् ।। २१३ ।। </div>
							<div class="verse">कृकलासे प्रसिद्धा या हिंसा प्राणभृतां स्वतः ।।<br />तामप्यत्र न कुर्वीत किमु वक्तव्यमन्यतः ।। २१४ ।। </div>
							<div class="verse">एतस्या एव पूजायै देवताया निषेधनम् ।।<br />प्राणभृद्धिंसनस्येह नान्यदस्य प्रयोजनम् ।। २१५ ।। </div>
							<div class="verse">स्मृतावपि निषिद्धेयं हिसा पर्वसु कर्मिणाम् ।।<br />विशिष्टफलंसगत्या इहोक्तिः सत्यवद्भवेत् ।। २१६ ।। </div>
							<div class="verse">केवलज्ञानमात्रेण मा भूत्र्र्यन्नात्मकं फलम् ।।<br />परात्मज्ञानवत्तस्मात्तस्योपासनमुच्यते ।। २१७ ।। </div>
							<div class="verse">वित्तमेव कला मे स्युः कल्पयित्वा ध्रुवां स्वयम् ।।<br />इत्युपासीत यः सोऽथ कलात्मानं प्रपद्यते ।। २१८ ।। </div>
							<div class="verse">यथोक्तगुणकं विद्वानुपासीत प्रजापतिम् ।।<br />आरोप्याऽऽत्मशरीरेऽस्मिंस्तत्साधर्म्येण संततम् ।। २१९ ।। </div>
							<div class="verse">वित्तमेव कलास्तस्य तद्धान्युपचयौ क्रिया ।।<br />ध्रुवाऽस्य देह एवायं जीवन्स्यात्षोडशी कला ।। २२० ।। </div>
							<div class="verse">सोऽकामयत जायेति साधनान्येव नः श्रुतिः ।।<br />अब्रवीन्न तु तत्साध्यं तदुक्त्यर्थं परा श्रुतिः ।। २२१ ।।</div>
							<div class="verse">साधनोक्त्यैव तत्साध्यं यदि नामावसीयते ।।<br />विशिष्टफलसंबन्धो न तथाऽपि प्रतीयते ।। २२२ ।। </div>
							<div class="verse">पुत्रादिसाधनानां स्यादुत्पत्त्यादिसमन्वयात् ।।<br />साध्यं लोकत्रयमतस्त्रयो वावेति च श्रुतिः ।। २२३ ।। </div>
							<div class="verse">त्रय एव यतो लोकाः साध्याः पुत्रादिसाधनैः ।।<br />तन्मुमुक्षुरतो मुक्त्यै त्यजेत्सर्वैषणा ययिः ।। २२४ ।। </div>
							<div class="verse">अन्यथैवाभिसंबन्धं केचिदत्र प्रचक्षते ।। <br />ज्ञानादेव पुमर्थप्तेर्निष्फले  सुतकर्मणी ।। २२५ ।। </div>
							<div class="verse">निःशेषफलसंप्राप्तेर्दर्शनादेव केवलात् ।। <br />सुतादिना न तर्ह्यर्थ्यो नापि स्यात्पङ्त्ककर्मणा ।। २२६ ।। </div>
							<div class="verse">तयोरिहार्थवत्त्वाय त्रयो वावेति भण्यते ।।<br />परीक्ष्यैतत्परिग्राह्यं न तु निर्युक्तिकं बुधैः ।। २२७ ।। </div>
							<div class="verse">स्वफलेऽन्यानपेक्षाणां साधनानां समुच्चयः ।।<br />न युक्तोनिरपेक्षत्वाद्गमनेक्षणयोरिव ।। २२८ ।। </div>
							<div class="verse">अन्यापेक्षाणि चेद्दद्युः कर्मैकत्वं तदा भवेत् ।।<br />समुच्चितिर्न चैकस्य रुद्रेणापि समर्थ्यते ।। २२९ ।। </div>
							<div class="verse">तन्तुवीरणमृद्दारुसाधनानां पृथक्त्वतः ।। <br />पटादिकार्यनिष्पत्तौ न तेषां स्यात्समुच्चयः ।। २३० ।। </div>
							<div class="verse">तुरीवेमशलाकादेः स्वकार्येऽन्योन्यसंहतेः ।।<br />समुच्चितिरयुक्तेयं तदाऽप्येकत्वहेतुतः ।। २३१ ।। </div>
							<div class="verse">लोकत्रयस्य संप्राप्तिर्विद्ययैवेति चेन्मतम् ।।<br />तस्याः सर्वाप्तिहेतुत्वान्नैतदेवं पृथक्त्वतः ।। २३२ ।। </div>
							<div class="verse">प्रत्येकं भिन्नसाध्यं हि पुत्राकर्मादिसाधनम् ।। <br />एकाकिन्या न तत्साध्यं विद्ययैवेति निश्चितिः ।। २३३ ।। </div>
							<div class="verse">पुत्रेणैवेत्यतो वक्ति साधनान्तरनिह्नुतिम् ।।<br />ज्योतषेत्यत्र संचोद्य परिहारं प्रचक्षते ।। २३४ ।। </div>
							<div class="verse">प्राप्त्यतिक्रमसंभित्तेर्विषयप्रविभागतः ।। २३५ ।। <br />नैतदेवं यतो नेह पुत्रोत्पत्त्यतिरेकतः ।।<br />ाधनान्तरजय्योऽयं लोकोऽतश्चोदितं न सत् ।। २३६ ।। </div>
							<div class="verse">ज्योतिष्टोमेन संप्राप्तिर्भोगायैव तु तत्कृतः।।<br />सुतेनातिक्रमोऽप्राप्तेः प्राप्तो निर्विषयस्ततः ।। २३७ ।। </div>
							<div class="verse">यद्येवं तर्हि संत्याज्यं ज्योतिषेति वचः श्रुतम् ।।<br />मैवं मनुष्यलोकस्य यतस्तत्राऽऽप्तिरिष्यते ।। २३८ ।। </div>
							<div class="verse">प्राप्तस्य ज्योतिषा तस्य पुत्रेणातिक्रमो जयः ।।<br />इति निर्युक्तिकं कैश्चिद्व्याख्यानं यत्नतः कृतम् ।। २३९ ।। </div>
							<div class="verse">जय्य एव सुतेनायं लोक इत्यवधार्यते ।।<br />ज्योतिषाऽपि स चेज्जेयो जीयतां न निषिध्यते ।। २४० ।। </div>
							<div class="verse">नरलोकः सुतेनायं जय्य एवेति भण्यते ।।<br />एवेत्ययोगावच्छित्तौ नान्ययोगव्यपेक्षया ।। २४१ ।। </div>
							<div class="verse">अतिक्रमो जयार्थश्चेत्सामर्थ्यादेव सिद्धितः ।।<br />पितृलोकाद्यसंप्राप्तेस्तत्रातिक्रमगीर्वृथा ।। २४२ ।। </div>
							<div class="verse">नापुत्रस्येति निःशेषलोकाप्तौ साधनं सुतः ।।<br />श्रूयते मन्दपालादि तथा चात्र निदर्शनम् ।। २४३ ।। </div>
							<div class="verse">श्रुतं साध्यं समुल्लङ्ध्य नातोऽन्यात्कामजं फलम् ।।<br />प्रत्यग्विविदिषाऽन्यत्र कर्मणां श्रूयते फलम् ।। २४४ ।। </div>
							<div class="verse">किंच भुक्त्वाऽथवाऽभुक्त्वा ज्योतिष्टोमफलं नरः ।।<br />अतिक्रामेदिमं लोकं नोभयत्रापि युज्यते ।। २४५ ।। </div>
							<div class="verse">भुक्त्वाऽतिलङ्घनं तावद्विनाऽपि सुतजन्मना ।।<br />निःशेषकर्मकार्याणां भोगेनैव समाप्तितः ।। २४६ ।। </div>
							<div class="verse">परब्रह्मात्मविज्ञानजन्मनाऽपि हि कर्मणाम् ।।<br />नाभुक्त्वा फलमाप्नोति निर्वतिं परमां नरः ।। २४७ ।। </div>
							<div class="verse">नैरर्थक्यप्रसक्तिश्च ज्योतिष्टोमादिकर्मणः ।।<br />न चेद्भुक्तं फलं तस्य तदभावेऽपि चात्ययः ।। २४८ ।। </div>
							<div class="verse">चन्द्रलोकादिसंप्राप्तिः श्रूयते कर्मणः फलम् ।।<br />पुण्यलोका भवन्तीति तथाच श्रुतितः स्फुटम् ।। २४९ ।। </div>
							<div class="verse">सुतजन्मादिभिश्चेत्स्यात्सर्वकर्मफलात्ययः ।।<br />परब्रह्मैकविज्ञानं निष्फलं वः प्रसज्यते ।। २५० ।। </div>
							<div class="verse">अनुच्छित्तिश्च भोगेन स्पष्टं श्रुतिवचः श्रुतम् ।।<br />धिया धियेति वाक्येन भोगादेव क्रियोत्थितेः ।। २५१ ।। </div>
							<div class="verse">कर्मणा पितृलोकाप्तिर्नाश्रुतेरन्यसाधना ।। <br />कर्मैवोपास्तिरूपं यत्तद्विद्येत्यत्र भण्यते ।। २५२ ।। </div>
							<div class="verse">देवलोकाप्तिसंबन्धाद्देवताविषयैव सा ।।<br />विद्या न तु निरस्तान्यप्रत्यङ्मात्रैकगोचरा ।। २५३ ।। </div>
							<div class="verse">मनुते यन्न मनसा मनो येन मतं सदा ।।<br />तदेव विद्धि ब्रह्मेति न त्विदं यदुपासते ।। २५४ ।। </div>
							<div class="verse">उपासिक्रियया व्याप्तिरब्रह्मत्वस्य लक्षणम् ।।<br />इति श्रुत्यैव निर्दिष्टं नोपास्यं ब्रह्म तेन नः ।। २५५ ।। </div>
							<div class="verse">विद्यया देवलोकाप्तिः श्रुतत्वादेव कारणात् ।।<br />नैवकाराभिसंबन्धादेवेत्यत्र न संगतिः ।। २५६ ।। </div>
							<div class="verse">भूयःफला यतो विद्या पूर्वाभ्यां तेन सादराः ।।<br />विद्यामेव प्रशंसन्ति न तथा पुत्रकर्मणी ।। २५७ ।। </div>
							<div class="verse">लोकानां श्रेष्ठ इति च न चेदाप्तिर्विवक्षिता ।।<br />सर्वलोकेष्विदं वाक्यमत्यये दुर्घटं भवेत् ।। २५८ ।। </div>
							<div class="verse">अत्ययश्चेदभिप्रेतः पुत्रोत्पत्त्यादिभिस्रिभिः ।।<br />अपास्तर्णोऽथ स कथं कर्मस्वेष नियुज्यते ।। २५९ ।।</div>
							<div class="verse">ऋणानि त्रीण्यपाकृत्य मनो मोक्षे निवेशयेत् ।।<br />इति पूर्वाश्रमे वासो ध्वस्तर्णस्य निषिध्यते ।। २६० ।। </div>
							<div class="verse">यथाऽनपाकृतर्णस्य मोक्षेच्छा वार्यते तथा ।।<br />अनधीत्य द्विजो वेदानित्यादिवचनान्मनोः ।। २६१ ।। </div>
							<div class="verse">इष्ट्वेति च तथा क्त्वान्तश्रवणात्पूर्वकालता ।।<br />नीत्वा समाप्तिं कर्माणि फलवन्त्यफलानि च ।। २६२ ।। </div>
							<div class="verse">शुद्धधीः प्रव्रजेत्पश्चाद्विरक्तः कर्मणां फलात् ।।<br />इत्यनुक्रमसंन्यासे संप्रत्तिरुपदिश्यते ।। २६३ ।। <br />योऽनुक्रमेणेति तथा श्रुतौ स्पष्टमिदं वचः ।। २६४ ।।</div>
							<div class="verse">अननुक्रमसंन्यासे न संप्रत्तिक्रियेष्यते ।। <br />पुत्रे सत्येव सा यस्मान्नास्त्यसौ ब्रह्मचारिणः ।। २६५ ।। </div>
							<div class="verse">यद्यपुत्र इति वचः संभवे सति युक्तिमत्।।<br />निरस्तदारसंबन्धे न तु स्याद्ब्रह्मचारिणि ।। २६६ ।।</div>
							<div class="verse">ब्रह्मचर्यादेवेत्यादिवाक्यानि शतशः श्रुतौ ।।<br />श्रूयन्ते तु ऋणवचो विरोधात्स्यादपस्मृतिः ।। २६७ ।। </div>
							<div class="verse">वेदाहमितिमन्त्रोक्तेस्तमेवेत्यवधारणात् ।।<br />निषेधान्नान्य इत्युक्तेर्न मुक्तिः सुतजन्मतः ।। २६८ ।। </div>
							<div class="verse">न तत्र दक्षिणा यन्ति विद्ययैव तदाप्यते ।।<br />इति न्याय्यं श्रुतेर्वाक्यं कस्मान्नाऽऽद्रियतेऽञ्जसा ।। २६९ ।। </div>
							<div class="verse">संन्यासमेवोपक्रम्य संप्रत्तिः श्रूयते श्रुतौ ।।<br />यथाऽन्यत्र तथेहापि कस्मान्नाभ्युपगम्यते ।। २७० ।। </div>
							<div class="verse">सर्वकर्मनिवृत्तिर्हि जीवतोऽत्र विधीयते ।।<br />एकमेव व्रतमिति संन्यासिन्येव युक्तिमत् ।। २७१ ।। </div>
							<div class="verse">लब्धत्र्यन्नात्मकफलो भावनाज्ञानकर्मभिः ।।<br />संन्यस्तशेषकर्मा सन्बोध्यतेऽजातशत्रुणा ।। २७२ ।। </div>
							<div class="verse">नामरूपक्रियादेहः सर्वोऽस्मीत्यभिमानवान् ।।<br />अतत्त्वज्ञोऽधिकार्यत्र विद्याया उपवर्ण्यते ।। २७३ ।। </div>
							<div class="verse">अयं लोकश्च पुत्रेण यादृशेन च जीयते ।।<br />तादृक्पुत्रोऽत्र वक्तव्य इत्यारब्धोत्तरा श्रुतिः ।। २७४ ।। </div>
							<div class="verse">पुत्रकर्मपरज्ञाननृपित्रमरलोकतः ।।<br />व्याख्यातो नियमोऽन्योन्यं फलसाधनसंगतेः ।। २७५ ।। </div>
							<div class="verse">पुत्रकर्मार्थमात्रत्वान्न पृथक्साधनान्तरम् ।।<br />जाया मानुषवित्तं च कर्मैकार्थत्वकारणात् ।। २७६ ।। </div>
							<div class="verse">स्वरूपलाभमात्रेण साधनत्वं निगच्छतः।।<br />कर्मज्ञाने सुतस्तस्य साधनत्वं व्रजेत्कथम् ।। २७७ ।। </div>
							<div class="verse">इत्येवमभिसंवन्धो वक्तुर्भाष्यकृतः स्फुटः ।।<br />अस्मदुक्ताविरोधीति तेन नेहातियत्यते ।। २७८ ।। </div>
							<div class="verse">पुत्रश्चेदनुशिष्टः स्याल्लोकस्तेनैव जीयते ।।<br />नान्येन कर्मणाऽत्रार्थो नृलोकजयसिद्धये ।। २७९ ।। </div>
							<div class="verse">पुत्रस्यैवावधृतस्य एवकारो भवेदयम् ।।<br />पितृदेवलोकसंप्राप्तिः श्रुतेहान्यैश्च साधनैः ।। २८० ।। </div>
							<div class="verse">व्याख्यानमिदमेवात्र विदोषं दोषवत्परम् ।।<br />इदमेव ततो ग्राह्यं न तु यद्दोषवन्मतम् ।। २८१ ।। </div>
							<div class="verse">अथानन्तरमेवोक्तात्कर्मोपासनचेष्टितात् ।।<br />अतस्तत्फलनिष्पत्तेः संप्रत्तिः संविधीयते ।। २८२ ।। </div>
							<div class="verse">यतो मनुष्यलोकोऽयं विशिष्टसुतसाधनः ।।<br />तस्मात्संप्रत्तिकर्मेह वक्तव्यं तत्फलार्थिने ।। २८३ ।। </div>
							<div class="verse">विदुषैव तु कर्तव्या संप्रत्तिर्नाविपश्चिता ।।<br />यतोऽतः सूत्रिता नेयं सूत्रकृद्भिरनित्यतः ।। २८४ ।। </div>
							<div class="verse">संप्रत्तिरिति नामैतदात्मसंस्कारकर्मणः ।।<br />प्रतिपत्तिक्रिया वा स्यादातुरन्यासदर्शनाम् ।। २८५ ।। </div>
							<div class="verse">प्रैष्यन्निति च कालोऽस्य कर्मणोऽत्र विधीयते ।।<br />जातकादिपरिज्ञानाज्ज्ञातुं कालोऽपि शक्यते ।। २८६ ।। </div>
							<div class="verse">मुमूर्षुश्च पिता पुत्रमथाऽऽहूयानुमन्त्रयेत् ।। <br />त्वं ब्रह्मेत्यादिभिर्वाक्यैः सोऽपि प्रत्याह बोधितः ।। २८७ ।। </div>
							<div class="verse">कर्मभ्यः प्रव्रजिप्यन्वा प्रैष्यन्नित्यभिधीयते ।।<br />धातूपसर्गयोर्मुख्यस्तथाऽर्थोऽप्याश्रितो भवेत् ।। २८८ ।। </div>
							<div class="verse">अहं ब्रह्मोति पितरं पूर्वमेवोपशिक्षितः ।।<br />प्रतिवक्तुं न शक्तः स्यान्न चेत्प्राक्शिक्षितो भवेत् ।। २८९ ।। </div>
							<div class="verse">पुत्रानुमन्त्रणस्यार्थं व्याचष्टे स्वयमेव नः ।।<br />श्रुतिस्तिरोहितार्थत्वान्मन्त्राणामित्यतोऽवदत् ।। २९० ।। </div>
							<div class="verse">अनूक्तं यदधीतं स्याद्यच्चाध्येतव्यमिष्यते ।।<br />यच्चानधीतं तस्योक्तौ ब्रह्मेत्यत्रैकता भवेत् ।। २९१ ।। </div>
							<div class="verse">त्वं ब्रह्मेतीह वाक्यार्थो ह्ययमत्र विवक्षितः ।।<br />अध्येतव्यार्थनिप्पत्तिस्त्वनिष्पत्त्या मया कृता ।। २९२ ।। </div>
							<div class="verse">यावन्मत्कर्तृकं क्रिंचिन्मानेन प्रतिपाद्यते ।।<br />त्वत्कर्तृकं तदस्त्वत्र पितुरेवं विवक्षितम् ।। २९३ ।। </div>
							<div class="verse">लोकोक्त्यैव हि यज्ञानां तत्फलत्वाहहे सति ।। <br />नित्ययज्ञगृहीत्यर्थं के च यज्ञा इतीरणम् ।। २९४ ।। </div>
							<div class="verse">ब्रह्मेत्यादिपदार्थोऽयमुक्तस्तावत्समासतः ।।<br />त्वं ब्रह्मेति तु वाक्यार्थः श्रुत्येदानीं विभाव्यते ।। २९५ ।। </div>
							<div class="verse">एतावदेव कर्तव्यं गृहिणेहाधिकारिणा ।।<br />वेदा यज्ञाश्च लोकाश्च नातोऽन्योऽर्थोऽवशिष्यते ।। २९६ ।। </div>
							<div class="verse">यथोक्तार्थचिकीर्षुः संस्तन्मयस्तत्क्रतुः स्वतः ।।<br />इतोऽधिकारबन्धान्माऽभुनजत्पालयेदिति ।। २९७ ।।</div>
							<div class="verse">चेतस्याधाय वाक्यार्थमिममाह पिता सुतम् ।। <br />त्वंब्रह्मेत्यादिवाक्यानां नातोऽन्योऽर्थो विवक्षितः ।। २९८ ।। </div>
							<div class="verse">यत उक्तं चिकीर्पुः सन्ननुशिष्टश्च तादृशः ।।<br />अतो लोकहितार्थं तं पुत्रमाहुर्मनीषिणः ।। २९९ ।। </div>
							<div class="verse">अऩुशिष्टो यतः पुत्रः पित्रैवैति समर्थताम् ।।<br />अनुशिष्टमतो लोक्यं पुत्रमाहुर्विपश्चितः ।। ३०० ।। </div>
							<div class="verse">पितरश्चात एवैनमनुशासति सत्सुतम् ।।<br />अनुशिष्टेन पुत्रेण लोक्यं स्यामिति यत्नतः ।। ३०१ ।। </div>
							<div class="verse">संक्रामितात्मभारोऽपि नाग्निहोत्रं परित्यजेत् ।।<br />इत्येतत्कर्मरागोक्तं निष्प्रमाणं न गृह्यते ।। ३०२ ।। </div>
							<div class="verse">संप्रत्तिलिङ्गात्संन्यासविधिरत्र विवक्षितः ।।<br />निःशेपोपनिषन्मानमेकं ज्ञानमितीष्यते ।। ३०३ ।। </div>
							<div class="verse">त्र्यन्नात्मभावसंप्राप्तेर्जीवतैव कृतत्वतः ।। <br />साधनानां फलान्तत्वात्संन्यासः किं निवार्यते ।। ३०४ ।। </div>
							<div class="verse">यावज्जीवश्रुतीप्राप्तेर्न चेत्तत्याग इष्यते ।।<br />प्रयोगावसितेर्नैव जरिणोऽधिकृतिर्न च ।। ३०५ ।। </div>
							<div class="verse">प्रातर्देशावसानत्वादाग्निहोत्रादिकर्मणः ।।<br />नित्यानामपि संन्यासः कर्मणां स्यात्तदैव तु ।। ३०६ ।। </div>
							<div class="verse">संक्रामितात्मभारस्य त्वं ब्रह्मेति वचोऽर्थवत् ।।<br />तदा स्यात्सर्वकर्माणि यदि संन्यस्य तिष्ठति ।। ३०७ ।। </div>
							<div class="verse">सर्वात्मकार्यनिचयपुत्रसंक्रामितत्वतः ।।<br />न चेत्तित्यक्षितं सर्वं प्रतिप्रसवगीर्भवेत् ।। ३०८ ।। </div>
							<div class="verse">कौषीतकिश्रुतौ तद्वद्गृहस्थस्यैव जीवतः ।।<br />संन्यासः श्रूयते स्पष्टः पुत्रैश्वर्ये सुखं वसेत् ।। ३०९ ।। </div>
							<div class="verse">संन्यस्य सर्वकर्माणि सर्वदोषानपानुदन् ।।<br />इत्यादि मनुनाऽप्युक्तं तद्विरुद्धं च भण्यते ।। ३१० ।। </div>
							<div class="verse">उपास्तिफलमेवास्य पितुर्यद्वदिहोच्यते ।।<br />प्रतिप्रसूयते कस्मान्नाग्निहोत्रादिकं तथा ।। ३११ ।। </div>
							<div class="verse">एकमेवेत्यवधृतेर्युक्तं प्राणव्रतं पितुः ।।<br />सेस्कारकत्वात्तस्यैव न तदन्यदिहेष्यते ।। ३१२ ।। </div>
							<div class="verse">म्रियते स यदैवंवित्पुत्रसंक्रामितक्रतुः ।।<br />क्रत्वञ्जितैस्तदै प्राणैः सह पुत्रं विशत्ययम् ।। ३१३ ।। </div>
							<div class="verse">प्रागात्मक्रतुसंक्रान्तेरभूद्यादृक्क्रतुः पिता ।।<br />स तादृक्क्रतुविम्वोऽस्य संक्रान्तः स्वसुते पितुः ।। ३१४ ।। </div>
							<div class="verse">जलार्कस्येव संक्रान्तिः स्वाभासभ्रमकारणात् ।।<br />परोपाधिनिमित्तैव कौटस्थ्यात्प्रत्यगात्मनः ।। ३१५ ।। </div>
							<div class="verse">क्रत्वञ्जितधियो यद्वत्स्वात्मदेहस्य साक्षिता ।।<br />तद्वत्पुत्रादिदेहेपु मोहान्नानात्मविभ्रमः ।। ३१६ ।। </div>
							<div class="verse">स्वाधिकारसुतावेशात्पितैवाऽऽविशतीत्यतः ।।<br />स्वयं निरधिकारस्तु दैवप्राणोऽवतिष्ठते ।। ३१७ ।। </div>
							<div class="verse">आध्यात्मिकेन देहेन न्यूनकार्यसमाप्तये ।।<br />पिता पुत्रेण कुर्वाण आस्ते तत्फलभुक्स्वयम् ।। ३१८ ।। </div>
							<div class="verse">दैवसाधनसंपन्नः पुत्र एवावतिष्ठते ।।<br />पिता तु तत्फलात्मैव न तु साधनरूपभृत् ।। ३१९ ।। </div>
							<div class="verse">नाकारि कार्यं यत्पित्रा स्वाधीत्यदि प्रमादतः ।।<br />तत्पूरणात्पितुस्राणात्पुत्र इत्यभिधीयते ।। ३२० ।। </div>
							<div class="verse">संपूर्णस्वात्मकार्योऽयं पिता दैवात्मना स्थितः ।।<br />पितुः सामिकृतं कार्यं पूरयन्वर्तते सुतः ।। ३२१ ।। </div>
							<div class="verse">मृतेरुच्छिद्यते लोकः साधनोच्छित्तिहेतुतः ।।<br />पितुरित्यपि नाऽऽशङ्का कार्या यस्मात्स एव तु ।।</div>
							<div class="verse">पुत्रेणैव शरीरेण कुर्वन्नास्ते नवं नवम् ।। ३२२ ।। <br />पुत्रेणैवेत्यतो वक्ति नित्याधिकृतिसिद्धये ।।<br />जयतीमं पिता लोकमेवंभूतेन सूनुना ।। ३२३ ।। </div>
							<div class="verse">न त्वात्मलाभमात्रेण जयः स्याज्ज्ञानकर्मवत् ।। <br />पुत्राधिकारनुत्त्यर्थमथशब्दः प्रयुज्यते ।। ३२४ ।। </div>
							<div class="verse">कृतसंप्रत्तिकं दैवाः प्राणा वागादयः समम् ।।<br />पितरं संविश्न्त्युक्ताः सदातद्भावभावितम् ।। ३२५ ।। </div>
							<div class="verse">पृथिव्यै चैनमित्यादि तद्व्याचष्टे यथा तथा ।।<br />हेत्वर्थो वाऽथशब्दोऽयं यस्मात्संक्रामितक्रतुः ।। ३२६ ।। </div>
							<div class="verse">तद्वियोगादतो दैवा आविशन्ति यथोदिताः ।। ३२७ ।। <br />श्रुतिस्था या हि वाक्तस्याः पञ्चमीयं परा भवेत् ।।<br />ततो लब्धात्मलाभायाः प्रथमा जन्महेतुतः ।। ३२८ ।। </div>
							<div class="verse">वाचं संश्रुत्य वाक्यस्थां चिनुते भावनामयीम् ।।<br />उपादानमतः श्रौती स्याद्वाणी भावनात्मनः ।। ३२९ ।। </div>
							<div class="verse">न हि वस्तु स्वतःसिद्धमन्यत्स्यात्परमात्मनः ।।<br />सदेवेत्यादिकं शास्रं बाधितं स्यात्तथा सति ।। ३३० ।। </div>
							<div class="verse">धिया धियेति कार्यत्वं कृत्स्नस्य जगतः स्वयम् ।।<br />श्रुत्यैव स्पष्टमाख्यातं नातोऽभिव्यक्तिरिष्यते ।। ३३१ ।। </div>
							<div class="verse">आर्तश्रुतेश्च प्राणादि वाचारम्भणशस्रतः ।।<br />नाऽऽत्मवत्स्यात्स्वतःसिद्धमुत्पत्त्यादिश्रुतेस्तथा ।। ३३२ ।। </div>
							<div class="verse">कर्तृभिः क्रियते तस्माद्भावनाज्ञानकर्मभिः ।।<br />त्र्यन्नात्मकमिदं विश्व नातोऽभिव्यक्तिरिष्यते ।। ३३३ ।।  </div>
							<div class="verse">ब्रह्मैवेदं तथाऽऽत्मैव पुरुषश्चेति चाऽऽगमः ।।<br />एवं सत्यर्थवान्नः स्यादन्यथा स्यादनर्थकः ।। ३३४ ।। </div>
							<div class="verse">पुत्रकर्मापरज्ञानसाधनान्यपरे जगुः ।।<br />मनुष्यलोकपित्रमरलोकेभ्यः स्युर्निवृत्तये ।। ३३५ ।। </div>
							<div class="verse">एवं मोक्षार्थतां तेषां पुत्रादीनां प्रचक्षते ।।<br />लोकव्यावृत्तिमार्गेण श्रुतिस्तेषां निषेधकृत् ।। ३३६ ।। </div>
							<div class="verse">काम्यमेवाखिलं पाङ्त्कं कर्मेत्येवं प्रकृत्य तु ।।<br />पुत्रादीनां स्वसाध्यार्थविनियोगोपसंहृतेः ।। ३३७ ।। </div>
							<div class="verse">संसारफलतैवातः पुत्रादेर्गम्यते श्रुतेः ।।<br />अविद्वद्विषयैवात ऋणश्रुतिरपीष्यते ।। ३३८ ।।</div>
							<div class="verse">प्रजया किं करिष्याम इत्येवं च प्रवक्ष्यति ।।<br />नातो विदितवेद्यस्य कथांचित्स्यादृणश्रुतिः ।। ३३९ ।। </div>
							<div class="verse">व्यावृत्त्यर्थानि नैतानि पुत्रादीनि यथा तथा ।। <br />पृथिव्यै चैनमित्याद्या स्वयं निर्वक्ति नः श्रुतिः ।। ३४० ।। </div>
							<div class="verse">न च त्र्यन्नात्मसंप्राप्तिः कैवल्यमिति युज्यते ।।<br />तस्या मेधातपोजत्वात्पौनःपुन्येन तच्छ्रुतेः ।। ३४१ ।। </div>
							<div class="verse">तथा क्षयश्रुतेस्तस्य यद्धैतदितिवाक्यतः ।।<br />पृथिवी शरीरमित्युक्तेः शरीरित्वं प्रजापतेः ।। ३४२ ।।<br />नामरूपक्रियात्वेन मोहकार्योपसंहृतेः ।। ३४३ ।।</div>
							<div class="verse">कस्यचिन्मुक्तयेऽलं स्यात्कस्यचित्र्यन्नवित्तये ।।<br />सकृच्छ्रुतं वचोऽशक्तं विधातु द्वयमञ्जसा ।। ३४४ ।। </div>
							<div class="verse">भूर्यर्थता प्रकाशादेः प्रत्यक्षादेव कारणात् ।।<br />न त्वागमैकगम्येषु तथात्वमवसीयते ।। ३४५ ।। </div>
							<div class="verse">श्वेतोऽसौ धावतीत्यादेरनेकोक्तित्वकारणात् ।।<br />अनेकार्थावसायः स्यान्न त्वेवमिह युज्यते ।। ३४६ ।। </div>
							<div class="verse">निःशेषभूतात्मैकः सन्नधिदैवात्मना स्थितः ।।<br />भूतपापैरसंकीर्णो दैवं सुखमुपाश्नुते ।। ३४७ ।। </div>
							<div class="verse">सर्वभूतात्माभूतोऽसौ सर्वानन्यत्वदर्शनः ।।<br />जगदुत्पत्तिसंहारैः क्रीडन्निव विचेष्टते ।। ३४८ ।। </div>
							<div class="verse">वाक्च सा सर्वभूतानां श्रोत्रं त्वग्रसनं मनः ।।<br />घ्राणपादादयः सर्वे सर्वोपादानकारणात् ।। ३४९ ।। </div>
							<div class="verse">ज्ञानं सप्रतिघं यद्वत्कार्यं वाऽस्मासु दृश्यते ।।<br />नैवमीशस्य सर्वत्र पूर्वोक्तादेव कारणात् ।। ३५० ।। </div>
							<div class="verse">किंच सर्वाणि भूतानि तमवन्ति यथाबलम् ।।<br />इममर्थं श्रुतिर्वक्ति दृष्टान्तेन प्रयत्नतः ।। ३५१ ।। </div>
							<div class="verse">पूर्वजन्माभिनिर्वृत्तां यथैवावन्ति देवताम् ।। <br />तथैवैवंभ्रवेदं भोगैः सर्वभूतानि सर्वदा ।। ३५२ ।। </div>
							<div class="verse">सर्वभूतात्मतापत्तिर्यद्येवंविद इष्यते ।।<br />संगतिर्भोतिकैर्न स्यात्तस्य दुःखादिभिः कथम् ।। ३५३ ।। </div>
							<div class="verse">नापरिच्छिन्नबुद्धित्वात्तस्य दुःखाद्युपप्लुतिः ।।<br />कुक्षिस्थाक्रिमिदुःखैर्नो न मनागपि संगतिः ।। ३५४ ।। </div>
							<div class="verse">अस्मादाद्यभिमानित्वे तस्यास्मद्दुःखसंगतिः ।।<br />तस्य कृत्स्नाभिमानित्वान्नास्मन्मात्राभिमानता ।। ३५५ ।। </div>
							<div class="verse">ईश्वरत्वाच्च तस्यास्मद्दुःखैर्न स्यात्समगमः ।।<br />अस्माकं दुःखसंप्राप्तिरनैश्वर्यकृतैव तु ।। ३५६ ।। </div>
							<div class="verse">इत्यादि हृदये कृत्वा न्यायं श्रुतिरुदाहरत् ।।<br />यदु किंचेति विस्पषृं प्रजादुःखनिषेधकृत् ।। ३५७ ।। </div>
							<div class="verse">यच्छोचन्ति प्रजाः सर्वा दुःखैराध्यात्मिकादिभिः।।<br />आसामेवाऽऽत्मभिः साकं तद्दुःखमुपयुज्यते ।। ३५८ ।। </div>
							<div class="verse">यथोक्तन्यायतो दुःखं न सार्धं देवतात्मना ।।<br />कृतनाशस्तथाच स्यादकृताभ्यागमस्तथा ।। ३५९ ।। </div>
							<div class="verse">पुण्यमेव कृतं यस्मात्पुण्यमेवामुमेत्यतः ।।<br />पापस्याकरणादेव नैति पापं कदाचन ।। ३६० ।। </div>
							<div class="verse">अग्निं न ढौकते शैत्यमग्निवस्तुस्वभावतः ।।<br />पाप्मानो देवतां तद्वद्देवतात्मस्वभावतः ।। ३६१ ।। </div>
							<div class="verse">सर्व एव समाः प्राणा इत्युक्तेः साम्यनिश्चितौ ।।<br />उपासने विकल्पेन प्राप्ते मीमांस्यते व्रतम् ।। ३६२ ।। </div>
							<div class="verse">दैववागादिसंपत्तिर्मृतस्य त्र्यन्नदर्शिनः ।।<br />जीवता किं व्रतं धार्यमिति मीमास्यतेऽधुना ।। ३६३ ।। </div>
							<div class="verse">सतात्मकर्यसंन्यासात्प्राप्ते नैष्कर्म्यरूपके ।।<br />प्राणव्रताविधानार्थे परो ग्रन्थोऽवतार्यते ।। ३६४ ।। </div>
							<div class="verse">बहूक्त्यैव तु सर्वेषां सिद्धं पूर्वमुपासनम् ।।<br />स यो हैतानिति ततो नेदं पूर्वमपेक्षते ।। ३६५ ।। </div>
							<div class="verse">वाक्स्वान्तयोः स्वरूपोक्तिर्वृथैव स्यात्पुरोदिता ।।<br />तयोरुपासनं नो चेत्प्राणवत्स्याद्विवक्षितम् ।। ३६६ ।। </div>
							<div class="verse">मृत्युना श्रमरूपेण ग्रस्ता वागादयो यतः ।। <br />म्लोचन्त्यपि च श्राम्यन्ति तेन भग्नव्रताः स्मृताः ।। ३६७ ।। </div>
							<div class="verse">तद्रूपो मध्यमो वायुः श्रमास्तमयवर्जितः ।।<br />यतोऽभग्नव्रतस्तस्मात्तस्यैव व्रतमाश्रयेत् ।। ३६८ ।। </div>
							<div class="verse">प्राणे म्लोचन्ति वायौ च वागाद्यग्न्यादयो यतः ।।<br />प्राणस्यैव व्रतं धार्यमतो नान्यस्य कस्यचित् ।। ३६९ ।। </div>
							<div class="verse">प्राणैकालिङ्गनात्प्राणा यथा तन्नामरुपिणः ।। <br />आसन्प्राणविदप्येवं प्राणात्मोपासनाद्भवेत् ।। ३७० ।। </div>
							<div class="verse">सर्वेन्द्रियेषु यावान्स्यात्परिस्पन्दः क्रियात्मसु ।।<br />प्राणस्यैव स विज्ञेयस्तेषां त्वर्थप्रकाशनम् ।। ३७१ ।। </div>
							<div class="verse">यथा वागादयस्तद्वदधिदैवेऽपि योजयेत् ।।<br />अग्न्यादिषु परिस्पन्दो वायोरेवेति निश्चयः ।। ३७२ ।। </div>
							<div class="verse">वागाद्यनुग्रहः सिद्धस्त्वग्न्यादेः कर्म केवलम् ।।<br />सर्वेन्द्रियाणामात्मैव प्राणः सर्गो लयस्तथा ।। ३७३ ।। </div>
							<div class="verse">प्राणरूपाभिधानाभ्यां ख्याता वागादयो यथा ।।<br />प्राणवित्संज्ञया ख्यातिं याति विद्वत्कुलं तथा ।। ३७४ ।। </div>
							<div class="verse">यश्चापि प्राणवित्स्पर्धी स्पर्धामनु स मृत्युवत् ।।<br />शोहमित्वा मृतिं याति द्विप्यान्नातोऽनवेदिनम् ।। ३७५ ।। </div>
							<div class="verse">ब्राह्मणोक्तार्थदार्ढ्याय श्लोको मन्त्रोऽनुकीर्त्यते ।।<br />यतश्चोदेति सूर्योऽसौ यत्र चास्तं निगच्छति ।। ३७६ ।। </div>
							<div class="verse">प्रश्नरूपमिदं वाक्यं यतः प्रत्युक्तिरुच्यते ।। <br />प्राणादित्यदिना  भानोरुदयास्तमयौ कथम् ।। ३७७ ।। </div>
							<div class="verse">यदा वै पुरुषः शेते प्राणमप्येति वाक्तदा ।।<br />चक्षुः श्रोत्रं मनस्तद्वज्जायते तत एव च ।। ३७८ ।। </div>
							<div class="verse">अधिदैवतमप्येवं वायोरग्न्यादिसंभवः ।।<br />अप्ययश्च यथाऽध्यात्मं श्रेयान्प्रणस्ततोऽन्यतः ।। ३७९ ।। </div>
							<div class="verse">आत्मैव प्राणशब्दः स्यात्प्राणबन्धनवाक्यतः ।।<br />असदेवेदमित्युक्तेरात्मनो भानुसंभवः ।। ३८० ।। </div>
							<div class="verse">यत एव समुत्पत्तिस्तत्रैव प्रलयोऽपि च ।।<br />मृदो जातस्य कुम्भस्य न लयो वीरणादिषु ।। ३८१ ।। </div>
							<div class="verse">वागादिगणधारित्वाद्धर्मं वायुव्रतं विदुः ।।<br />चक्रिरे दध्रिरे धर्मं धारणं प्रकृतं यतः ।। ३८२ ।। </div>
							<div class="verse">अद्यापि क्रियते तैस्तत्कर्तारश्चापि तत्सुराः ।।<br />अध्रियन्त यममुर्हि तस्मिन्काले पराजिताः ।।<br />धर्मव्रतं तदेवाद्य ब्रिभ्रत्यग्न्यादयः शुभम् ।। ३८३ ।। </div>
							<div class="verse">अभग्नं मृत्युना यस्मात्प्राणस्यैव व्रतं ततः ।।<br />एकमेव व्रतं प्राणं चरेदा मरणात्सदा ।। ३८४ ।। </div>
							<div class="verse">प्राण्यादपान्यात्प्राणात्मा ह्युक्त्यादिष्वपि कर्मसु ।।<br />अन्तर्भावो यतोऽमीषां श्रोत्रादीन्द्रियकर्मणाम् ।। ३८५ ।। <br />प्राणकर्मणि तेनैतदेकमेव व्रतं चरेत् ।। ३८६ ।।</div>
							<div class="verse">प्राणापानात्मकं यस्माद्व्रतं प्राणैककर्तृकम् ।।<br />प्राण्यादपान्याच्च ततो नित्यमा मरणाद्बुधः ।। ३८७ ।। </div>
							<div class="verse">प्राणात्मनैव वागादिव्रतान्यापि चरेत्सदा ।।<br />वागाद्यासङ्गवत्तन्मां पाप्मा मा प्रापदासुरः ।। ३८८ ।। </div>
							<div class="verse">इत्येवमभिसंधिः सन्विद्वान्प्राणव्रतं चरेत् ।। <br />प्राणव्रतं चेदारब्धं चिकीर्षेत्तत्समापनम् ।। ३८९ ।। </div>
							<div class="verse">अभ्यस्तेनाऽऽमृतेर्यस्मात्सायुज्यादि समश्नुते ।।<br />त्र्यन्नात्मदेवतायास्तु तस्मादेवं विधीयते ।। ३९० ।। </div>
							<div class="authorline">इति श्रीबृहदारण्यकोपनिषद्भाष्यवार्तिके प्रथमाध्यायस्य पञ्चमं सप्तान्नब्राह्मणम्</div>
					</div>
<hr>
					<div class="section" type="brahmana" id="BRVS_C01_S06">
						<div class="sname">॥ षष्ठं ब्राह्मणम् ॥</div>
							<div class="verse">तद्धेदमित्यविद्याया उक्तं कार्यमशेषतः ।।<br />उक्तार्थस्यैव संक्षेपस्रयं वा इत्यथोच्यते ।। १ ।। </div>
							<div class="verse">अज्ञातैकात्म्यकार्यं तद्यदेतदभिशब्दितम् ।।<br />न तु  विध्वस्तसंमोहप्रत्यङ्भात्रसतत्त्वगम् ।। २ ।। </div>
							<div class="verse">एवमुक्ते विरक्तोऽस्मान्मुमुक्षुः श्रद्धयाऽन्विनः ।।<br />ब्रह्मज्ञानेऽधिकारी स्यात्कथं नामेति भण्यते ।। ३ ।। </div>
							<div class="verse">अविद्योत्थपुमर्थेभ्यो विमुखीभूतमानसः ।।<br />आत्मतत्त्वविजिज्ञासुस्तद्वयावृत्तो भवेन्नरः ।। ४ ।। </div>
							<div class="verse">बाह्यार्थबद्धधिषणः प्रत्यग्याथात्म्यवित्तये ।।<br />नालं विरोधात्पुरुषः पराञ्चीत्यागमोक्तितः ।। ५ ।। </div>
							<div class="verse">अविद्यामात्रहेतुत्वं न त्वैकात्म्यानुसारिता ।।<br />यथोक्तवस्तुनः कस्मादित्येतत्प्रतिपाद्यते ।। ६ ।। </div>
							<div class="verse">अज्ञातादात्मनः साक्षादभिव्यक्तिः पुरोदिता ।।<br />अहेतुफलरूपस्य नामरूपक्रियात्मभिः ।। ७ ।। </div>
							<div class="verse">नामाद्यात्मकतैवास्य ब्रह्मादेः स्थावरावधेः ।।<br />न तु वस्त्वन्तरं तत्स्याद्यथा तदिह वर्ण्यते ।। ८ ।। </div>
							<div class="verse">कारणत्वसमानत्वस्वात्मलाभत्वहेतुभिः ।।<br />नामाद्यात्मकतैतस्य प्रपञ्चस्य प्रसाध्यते ।। ९ ।। </div>
							<div class="verse">अनेकभेदसंभिन्नं यदेतद्व्याकृतं जगत् ।।<br />नामरूपक्रियातत्त्वमेतत्सर्वं प्रतीयताम् ।। १० ।।</div>
							<div class="verse">त्रयं वा इदमित्येवं प्रतिज्ञार्थमिदं वचः ।।<br />हेतूक्तिरुत्तरो ग्रन्थस्तेषामित्यादिनोच्यते ।। ११ ।। </div>
							<div class="verse">वागित्यनेन शब्देन नादमात्रं विवक्ष्यते ।।<br />अपजुह्नूषितत्वात्तु नादोत्थस्य विकारतः ।। १२ ।। </div>
							<div class="verse">एषां नामविकाराणामुक्यं नादस्तदुत्थितेः ।।<br />सर्वनाम्नामतो नाद उक्थमित्यभिधीयते ।। १३ ।। </div>
							<div class="verse">तथा सामान्यतो वाचो विशेषाणां तदात्मता ।।<br />न हि निष्कृष्य सामान्याद्विशेषः कश्चिदीक्ष्यते ।। १४ ।। </div>
							<div class="verse">आत्मत्वाच्च तथा वाचो नाऽऽत्मीयोऽन्योऽवशिष्यते ।।<br />कार्त्स्येनैवाभिसंबन्धादात्मीयस्येह वस्तुतः ।। १५ ।। </div>
							<div class="verse">कार्यकारणगो भेदः प्राप्तो लोके य ईक्ष्यते ।।<br />अविचारितसंसिद्धः सोऽयं श्रुत्या निषिध्यते ।। १६ ।। </div>
							<div class="verse">एवं सति प्रमाणत्वमपूर्वार्थावबोधनात् ।।<br />अन्यथाऽतोऽनुवादः स्याच्छ्रुतेर्ज्ञातार्थबोधनात् ।। १७ ।। </div>
							<div class="verse">चक्षुषो विषयश्चक्षुःशब्देनेहाभिधीयते ।।<br />रूपाणामिति संबन्धाद्रूपात्मत्वात्तथैव च ।। १८ ।। </div>
							<div class="verse">यद्यद्धि रूप्यते किंचिच्छब्दस्पर्शादिकं धिया ।।<br />तत्तद्रूपमिति ज्ञेयं तैजसत्वाविशेषतः ।। १९ ।। </div>
							<div class="verse">त्वाष्ट्रमेव हि सर्वत्र तेजो रूपादिलक्षणम् ।।<br />तस्माद्विषयसामान्यं चक्षुःशब्देन भण्यते ।। २० ।। </div>
							<div class="verse">हेतुतज्जाविभागेन कार्यकारणहेतुतः ।।<br />वाचारम्भणशास्राच्च विकारानृततोच्यते ।। २१ ।। </div>
							<div class="verse">अन्तर्भावश्च सामान्ये विशेषाणामथोच्यते ।। <br />सामान्यमेतत्सर्वेपां विशेषाणां समं हि तैः ।। २२ ।। </div>
							<div class="verse">न विशेषो न सामान्यं भेदतोऽभेदतोऽस्ति नः ।।<br />तथा रूपविशेषाणां रूपमात्रआत्मकत्वातः ।। <br/>स्रग्वत्सर्पादिकान्यद्वद्रूपं सर्वं बिभर्ति हि ।। २३ ।। </div>
							<div class="verse">उक्तं समासतस्तावदेकत्वं नामरूपयोः ।।<br />कर्मणोऽपि तथैकत्वमधुना प्रतिपाद्यते ।। २४ ।। </div>
							<div class="verse">वाक्चक्षुःशब्दतो यद्वद्गृह्यते विषयस्तयोः ।।<br />आत्मनो विषयस्तद्वदात्मशब्देन गृह्यते ।। २५ ।। </div>
							<div class="verse">सर्वेन्द्रियपरिस्पन्दो व्यज्यते नः शरीरके ।।<br />शरीरविषयस्तस्मादात्मेत्यत्राभिधीयते ।। २६ ।। </div>
							<div class="verse">आत्मैव त्वस्य कर्मेति तथैवाभिहितं पुरा ।।<br />अतोऽत्र कर्मसामान्यं गृह्यते देहसंश्रितम् ।। २७ ।। </div>
							<div class="verse">नाम रुपं तथा कर्म यदेतत्र्रयमीरितम् ।।<br />एकमेव भवत्येतत्र्रयं सद्देहमात्रकम् ।। २८ ।। </div>
							<div class="verse">विकर्तृत्वेन कर्मात्र नामरूपात्मनोर्भवेत् ।।<br />कर्मणः साधनत्वेन नामरूपे व्यवस्थिते ।। २९ ।। </div>
							<div class="verse">रूपमेव प्रतिष्ठा स्यात्सर्वदा नामकर्मणोः ।। <br />न हि रूपमनाश्रित्य विद्येते नामकर्मणी ।। ३० ।। </div>
							<div class="verse">प्राण एऴ प्रतिष्ठैवं सदा स्यान्नामरूपयोः ।।<br />प्राणैकात्म्याश्रयाद्यस्मादात्मलाभः सदा तयोः ।। ३१ ।। </div>
							<div class="verse">तद्वद्वागाश्रयत्वं च तयोः स्याद्रूपकर्मणोः ।।<br />वाचा प्रकाश्यमाने ते प्रयुज्येते यतः सदा ।। ३२ ।। </div>
							<div class="verse">आश्रयाश्रयिभावेन नामरूपक्रियात्मनाम् ।।<br />एकार्थानां सतां तेषां संहतिः स्याच्छरीरके ।। ३३ ।। </div>
							<div class="verse">एकः सन्नेष आत्माऽपि त्रयमेतत्प्रपद्यते ।।<br />नामरूपक्रियाभिन्नो देहोऽयं गृह्यते यतः ।। ३४ ।। </div>
							<div class="verse">एतन्मयोऽयमात्मेति तथा पूर्वं प्रपञ्चितम् ।।<br />एतावद्व्याकृतं सर्वं यदेतत्संहतं त्रिभिः ।। ३५ ।। </div>
							<div class="verse">तदेतत्खलु वैराजं नामरूपक्रियात्मकम् ।।<br />नामरूपात्मसत्त्येन च्छन्नं प्राणामृतं तु तत् ।। ३६ ।। </div>
							<div class="verse">प्राणशब्देन लिङ्गात्मा भण्यते करणात्मकः।।<br />पिण्डस्य मरप्मे नैतन्म्रियतेऽतोऽमृतं मतम् ।। ३७ ।। </div>
							<div class="verse">पृथिव्यबग्निभूतानि सत्संज्ञान्यत्र लक्षयेत् ।।<br />त्यत्संज्ञके तु विज्ञेये वाय्वाकाशे महात्मभिः ।। ३८ ।। </div>
							<div class="verse">सच्च त्यच्चेति तत्सत्त्यं पञ्चभूतात्मकं विदुः ।। <br />करणायतनं स्थूलं वैराजं यत्प्रचक्षते ।। ३९ ।। </div>
							<div class="verse">अस्याप्यन्तर्गतः प्राणो विज्ञानात्मेति यं विदुः ।।<br />आ संसारात्स्थितः स्थास्नुः परिणामात्मकः सदा ।। ४० ।। </div>
							<div class="verse">यथाकर्म यथाज्ञानमुपादत्ते शरीरकम् ।। <br />प्लुष्यादिना समोऽतोऽयं श्रुतावप्यभिधीयते ।। ४१ ।।</div>
							<div class="verse">उपात्ताशेषभूतोऽयं यथोक्तोपात्तदेवतः ।।<br />कृत्स्नाविद्योत्थमानी च प्रत्यगज्ञानकारणात् ।। ४२ ।। </div>
							<div class="verse">हैरण्यगर्भे तत्त्वज्ञो वैराजे च शरीरके ।।<br />आबद्धात्माभिमानोऽयं गार्ग्योऽविद्यासमन्वितः ।। ४३ ।।</div>
							<div class="verse">कृत्स्नसंसारमान्येष सर्वोऽस्मीति व्यवस्थितः ।।<br />ब्रह्मोपदेशविषयः श्रुत्यैवोत्थाप्यते जडः ।। ४४ ।। </div>
							<div class="verse">नामरूपाभिमानाभ्यां मर्त्याभ्याममृतः स्वयम् ।। <br />प्राणः करणसंघातश्छन्नः संवेष्टितः सदा ।। ४५ ।। </div>
							<div class="verse">संप्रदायविदस्त्वत्र नानात्वैकत्ववादिनः ।।<br />भिन्नाभिन्नात्मकं ब्रह्म नामरूपादिवज्जगुः ।। ४६ ।। </div>
							<div class="verse">त्रयं सदेकमेव स्यादेकं सत्तद्यथा त्रयम् ।।<br />अनेनैवानुमानेन विद्याद्ब्रह्मापि तादृशम् ।। ४७ ।। </div>
							<div class="verse">दृगादिशक्त्यनेकत्वेऽप्येकमेव परं विदुः ।।<br />शक्तिशक्तिमतोरैक्यादद्वैतमिति भण्यते ।। ४८ ।। </div>
							<div class="verse">सास्नादिषु यथा गोत्वमभेदेन व्यवस्थिम् ।।<br />मिथः साम्नादयो भिन्ना गोत्वाभिन्नास्तथाऽपि ते ।। ४९ ।। </div>
							<div class="verse">भिन्नाभिन्नात्मना यद्वत्स्थूलेष्वर्थेषु दृश्यते ।।<br />सूक्ष्मेष्वपि तथा विद्यादनुमानबलाद्बुधः ।। ५० ।। </div>
							<div class="verse">परपक्षे न दृष्टान्तः कश्चिदप्युपलभ्यते ।।<br />भिन्नाभिन्नात्मकं तस्मात्सर्वं वस्त्विति निश्चयः ।। ५१ ।। </div>
							<div class="verse">अनुमानैकसिद्धत्वाद्भिन्नाभिन्नात्मवस्तुनः ।।<br />आगमेनात्र किं कार्यं लिङ्गसिद्धानुवादिना ।। ५२ ।। </div>
							<div class="verse">न चाऽऽगमस्य तात्पर्यमेवंभूतेस्ति वस्तुनि ।। <br />अस्थूलं नेति नेतीति ज्ञाताज्ञातहुतेस्तथा ।। ५३ ।। </div>
							<div class="verse">विशेषात्मनिषेधाय तथा सामान्यरूपिणः ।।<br />क्षुरविश्वंभरौ श्रुत्या दृष्टान्तौ प्रतिपादितौ ।। ५४ ।। </div>
							<div class="verse">अन्त्या विशेषा दृष्टान्तः परपक्षेऽपि विद्यते ।। <br />त्वत्पक्ष एव दृष्टान्तो यथा नास्ति तथोच्यते ।। ५५ ।। </div>
							<div class="verse">निःसामान्या विशेषाः स्युर्गोता तेभ्यो न चेद्धिरुक् ।।<br />अथ व्यावर्तते तेभ्यो गोत्वं ते खण्डवद्भवेत् ।। ५६ ।। </div>
							<div class="verse">व्यावृत्तं यदि भिन्नेभ्यस्त्वयाऽभिन्नगिरोच्यते ।।<br />व्यावृत्तं न विशेषश्चेत्यहो विद्याविचेष्टितम् ।। ५७ ।। </div>
							<div class="verse">अव्यावृत्तं विशेषेभ्यस्त्वथ सामान्यमुच्यते ।।<br />सामान्यस्य विशेषत्वाद्विशेषा एव केवलाः ।। ५८ ।। </div>
							<div class="verse">ऩ ह्याभिन्नधिया गोत्वं विशेषेषु प्रतीयते ।।<br />विशेषमात्रनिष्ठत्वाद्भिन्नाभिन्नं किमुच्यते ।। ५९ ।। </div>
							<div class="verse">अभेदः किं तयोर्योगः किं वैकात्म्यमभिन्नता ।।<br />नाभेदो मेषयोर्योगे यथा भिन्नौ तथा युतौ ।। ६० ।। </div>
							<div class="verse">व्यामिश्रं यदि वा शुद्धं गोत्वं भेदेषु गम्यते ।। <br />नोभयत्रप्यभिन्नत्वमसाधारण्यसंस्थितेः ।। ६१ ।। </div>
							<div class="verse">भेदेषु चोपयुक्तं तद्गोत्वं यद्वा पृथक्स्थितम् ।।<br />सामान्यं वा विशेषो वा कोऽनयोरभिधीयताम् ।। ६२ ।। </div>
							<div class="verse">उपयुक्तं विशेषत्वादितरस्याप्यनन्वयात् ।।<br />भिन्नाभिन्नात्मतां नैति द्वैरूप्यासंभवात्तयोः ।। ६३ ।। </div>
							<div class="verse">वस्तुवृत्तं न सामान्यं न विशेषस्तथैव च ।।<br />अपेक्षामात्रतः सिद्धेर्व्योम्नि कार्ष्ण्योदिवृत्तवत् ।। ६४ ।। </div>
							<div class="verse">प्रत्यभिज्ञानतोऽभेदः खण्डमुण्डस्थगोत्वयोः ।।<br />एकाधिकरणज्ञानात्खण्डाद्यैस्तद्विभिन्नता ।। ६५ ।। </div>
							<div class="verse">भिन्नाधिकरणज्ञानान्नैवमप्यभिदा तयोः ।।<br />सामान्येऽभिन्नधीर्यस्माद्भिन्नेष्वेव तु भिन्नधीः ।। ६६ ।। </div>
							<div class="verse">प्रत्यक्षेणानुपात्तत्वान्न स्मृतिस्तदितीक्षणम् ।।<br />न हि प्रत्यक्षतोऽप्राप्तं स्मर्यते वस्तु किंचन ।। ६७ ।। </div>
							<div class="verse">सामानाधिकरण्यस्य विभिन्नार्थव्यपाश्रयात् ।।<br />अभेदधीः कथं तत्र विशेषणविशेष्ययोः ।। ६८ ।। </div>
							<div class="verse">अभिन्नवचसा भिन्नप्रतिषेधोऽभिधीयते ।।<br />प्राप्तस्य भिन्नरूपस्य शून्यताऽतः प्रसज्यते ।। ६९ ।। </div>
							<div class="verse">वचो भेदनिषेधं चेन्न कुर्याद्भेदवाक्यवत् ।।<br />भिन्नाभिन्नात्मतापक्षहानिरेवं प्रसज्यते ।। ७० ।। </div>
							<div class="verse">तक्रकौण्डिन्यन्न्वयायो न चेहाप्यवसीयते ।।<br />उत्सर्गानवकाशत्वाच्छून्यतैवात्  आपतेत् ।। ७१ ।। </div>
							<div class="verse">भिन्नौ जातिगुणौ द्रव्यात्स्वानुभूत्यनुरोधतः ।।<br />तद्विरोधदभिन्नत्वं कथं मानात्प्रतीयते ।। ७२ ।। </div>
							<div class="verse">अभिन्नं सद्विभिन्नत्वं न कथंचित्प्रपद्यते ।।<br />स्वाश्रयात्वादभिन्नस्य कुतोऽस्य स्यात्पराश्रयः ।। ७३ ।।  </div>
							<div class="verse">अन्यानपेक्षं यद्यस्य वृत्तं तत्पारमार्थिकम् ।।<br />अन्यापेक्षं यतोऽन्यत्वं तेन तद्व्योमकार्ष्ण्यवत् ।। ७४ ।। </div>
							<div class="verse">गोत्वसत्त्वप्रमेयत्ववस्तुत्वादीनि भिन्नवत् ।। <br />समान्यानीह खण्डादौ तेनान्योन्यविरुद्धता ।। ७५ ।। </div>
							<div class="verse">यदेकं तन्न नानेति नाना नैकमिति प्रमा।।<br />योऽनुभूतिविरोध्यर्थः स कथं स्थाप्यते बलात् ।। ७६ ।। </div>
							<div class="verse">भेदाः सामान्यतां यान्ति सामान्यं भेदतां यदिः ।।<br />लोकप्रसिद्धिवाधः स्यात्स चापि स्यादनर्थकः ।। ७७ ।। </div>
							<div class="verse">सामान्यं च विशेषश्च द्रव्यतन्रौ मतौ यदि ।।<br />असामान्यविशेषात्मद्रव्यवत्प्राप्नुतश्च तौ ।। ७८ ।। </div>
							<div class="verse">गुणतन्त्रं यदा द्रव्यं प्रसिद्धेर्बाधनं तदा ।।<br />एकस्यानेकतापत्तिर्द्रव्यस्यापि प्रसज्यते ।। ७९ ।। </div>
							<div class="verse">द्रव्येणैवाभिसंबन्धाद्गुणानां न परस्परम् ।। <br />अन्योन्यानभिसंबन्धान्न विशेषस्तथेतरत् ।। ८० ।। </div>
							<div class="verse">सामान्येतरतो भिन्नं द्रव्यं चेद्भवतो मतम् ।। <br />तन्निषेधेन तत्सिद्धेः कथं स्यात्तदभिन्नता ।। ८१ ।। </div>
							<div class="verse">अथाभिन्नं मतं ताभ्यां द्रव्यस्यापह्नवस्ततः ।।<br />न विशेषो न सामान्यमन्योन्यासंगतेर्भवेत् ।। ८२ ।। </div>
							<div class="verse">भिन्नाभेदादभिन्नस्य भेदः स्यात्पिण्डवद्ध्रुवम् ।।<br />पिण्डश्च सर्वगस्तद्वद्गोत्वाभेदात्प्रसज्य ते ।। ८३ ।। </div>
							<div class="verse">अन्योन्याव्यतिरेकित्वादैकात्म्यं प्राप्नुयात्तयोः ।। <br />इति श्रीबृहदारण्यकोपनिषद्भाष्यवार्ति के प्रथमाध्यायस्य पञ्चमं सप्तान्नब्राह्मणम् ।। ५ ।।  </div>
							<div class="verse">ततः प्रत्यक्षबाधः स्यात्तद्भेदो हि तदाश्रयः ।। ८४ ।। <br />व्यस्ताभेदात्समस्तोऽर्थो व्यस्तवन्न मनागपि ।।<br/>समस्ताकरवज्ज्ञानं कुर्यात्प्रत्यक्षबाधतः ।। ८५ ।। </div>
							<div class="verse">व्यस्ताभेदेऽपि चेत्कुर्यात्समस्तधिषणां बलात् ।।<br />व्यस्तात्मनाऽसमस्तोऽपि कुर्यात्प्लुषिधियं गिरिः ।। ८६ ।। </div>
							<div class="verse">असाधारणरूपेण भेदो जगति निश्चितः ।।<br />साधारण्यं तयोर्मानात्समस्तव्यस्तयोः कुतः ।। ८७ ।। </div>
							<div class="verse">सर्वाभेदाच्च सर्वस्य रज्ज्वां सर्पादिबुद्धयः ।।<br />इति श्रीबृहदारण्यकोपनिषद्भाष्यवार्ति के प्रथमाध्यायस्य पञ्चमं सप्तान्नब्राह्मणम् ।। ५ ।।  </div>
							<div class="verse">रज्जुबुद्धिवदेव स्युस्तद्धीश्चाप्यहिबुद्धिवत् ।। ८८ ।। <br />निषेधविधिहेतूनां सर्वेषां सर्ववस्तुषु।।<br/>समाप्तेरधिकाराणामप्रवृत्तिः प्रसज्यते ।। ८९ ।। </div>
							<div class="verse">अभावमानक्लृप्त्यर्थो यश्चाऽऽयासः कृतो महान् ।। <br />निष्फलः सोऽभिसंवृत्तो भिन्नाभइन्नाव्यवस्थितौ ।। ९० ।। </div>
							<div class="verse">स्वविशेषानुरोधित्वं सामान्यानां मतं यदि ।।<br />समस्तव्यस्ततापक्षस्तदा कुप्यति कल्पितः ।। ९१ ।। </div>
							<div class="verse">न चापि सर्वसामान्यविशेषार्थावबुद्धये ।।<br />कश्चिदप्यधिकार्यस्ति कृत्स्नेऽपि जगतीदृशः ।। ९२ ।। </div>
							<div class="verse">न वेदार्थो न चापीदृक्तर्केणाप्युपपद्यते ।। <br/> भिन्नाभिन्नेक्षणं सर्वं यथोक्तन्यायवर्त्मना ।। ९३ ।।</div>
							<div class="authorline">इति श्रीबृहदारण्यकोपनिषद्भाष्यवार्तिके प्रथमाध्यायस्य षष्ठं ब्राह्मणम् </div>
					</div>
<hr>
					<div class="authorline">चत्वार्येव सहस्राणि श्लोकानां द्वे शते तथा । <br /> श्लोकाः पञ्चदशान्ये च तृतीयस्यैष संग्रहः ।।</div>
					<div class="authorline">इति श्रीमत्परमहंसपरिव्राजकाचार्य श्रीसुरेश्वराचार्यविरचिते बृहदारण्यकोपनिषद्भाष्यवार्तिके प्रथमोऽध्यायः </div>
				</div>
			</div>


<!-- div #main-navbar .main-navbar .main-navbar-fixed-top -->

        <div id="main-sidebar" class="main-sidebar main-sidebar-right">
            <div id="main-sidebar-wrapper" class="main-sidebar-wrapper">
               <div class="section">
			   		<h3> ॥ प्रथमोऽध्यायः ॥ </h3>
			   </div>
			   <hr>
                <nav>
                    <ul>
                        <li class="close-sb"><a href="#BRVS_C01_S01">॥ प्रथमं ब्राह्मणम्  ॥</a></li>
                       
                        <li class="close-sb"><a href="#BRVS_C01_S02">॥ द्वितीयमश्वमेधब्राह्मणम्  ॥</a></li>
             
                        <li class="close-sb"><a href="#BRVS_C01_S03">॥ तृतीयं ब्राह्मणम्  ॥</a></li>
                    
                        <li class="close-sb"><a href="#BRVS_C01_S04">॥ चतुर्थं ब्राह्मणम्   ॥</a></li>
                     
                        <li class="close-sb"><a href="#BRVS_C01_S05">॥ पञ्चमं ब्राह्मणम्  ॥</a></li>
                     
                        <li class="close-sb"><a href="#BRVS_C01_S06">॥ षष्ठं ब्राह्मणम् ॥</a></li>
                       
                    </ul>
                </nav>
            </div>
        </div>

<!-- #main-sidebar .main-sidebar .main-sidebar-right -->

        <script src="https://ajax.googleapis.com/ajax/libs/jquery/1.11.2/jquery.min.js"></script>
        <script src="https://ajax.googleapis.com/ajax/libs/jqueryui/1.11.4/jquery-ui.min.js"></script>
        <script src="dist/jquery.simpler-sidebar.min.js"></script>
		<div id="main-navbar" class="main-navbar main-navbar-fixed-top">
            <div class="main-navbar-content">
                <div id="toggle-sidebar" class="icon right" title="Sidebar Menu">
                    <img alt="menu" src="assets/menu32@64.png" width=24px height="24px">
                </div>
            </div>
        </div>

        <script>
            $(document).ready(function() {
                $('#main-sidebar').simplerSidebar({
                    opener: '#toggle-sidebar',
                    animation: {
                        easing: "easeOutQuint"
                    },
                    sidebar: {
                        closingLinks: '.close-sb'
                    }
                });
            });
        </script>


<a href="#index"><font size="3"> Back to Top </font></a>

		</div>
	</span>
</body>
</html>
