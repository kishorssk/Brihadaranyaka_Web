<!DOCTYPE html >
<html xmlns="http://www.w3.org/1999/xhtml">
<head>

<meta http-equiv="Content-Type" content="text/html; charset=UTF-8">
<title> बृहदारण्यकोपनिषद्भाष्यवार्तिकम् </title>
<!-- Devanagari Font -->
<link rel="stylesheet" href="keyboard.css">
<link rel="stylesheet" href="loadfont.css">
<!-- Bootstrap links -->
<link rel="stylesheet" href="bootstrap-3.3.5-dist/css/bootstrap.css">
<link rel="stylesheet" href="bootstrap-3.3.5-dist/css/bootstrap.min.css">
<link rel="stylesheet" href="style.css">
<!-- Sidebar Menu -->
<link rel="stylesheet" type="text/css" href="https://cdnjs.cloudflare.com/ajax/libs/normalize/3.0.3/normalize.min.css">
<link rel="stylesheet" type="text/css" href="assets/style.css">

</head>

<body>
	<span> 
		<div class="header_top">  
			<div class="col-xs-1">
				<a href="index.html"><span class="glyphicon glyphicon-home" title="Home"></span></a>
			</div>
		श्रीमत्सुरेश्वराचार्यविरचितं बृहदारण्यकोपनिषद्भाष्यवार्तिकम् । 
		</div>
		<div class="row">
			<div class="col-xs-12" id="index">
				<div class="chapter" type="adhyaya" id="BRVS_C02">
					<div class="ch_name"> ॥ द्वितीयोऽध्यायः ॥ </div>
		<hr>
					<div class="section" type="brahmana" id="BRVS_C02_S01">
						<div class="sname" align="center"> ॥ प्रथमं ब्राह्मणम्  ॥ </div>
							<div class="verse">तद्धेदमित्यविज्ञातप्रत्यक्तत्त्वादिदं जगत् ।।<br />रज्ज्वां सर्पादिवज्जातं नामरूपक्रियात्मकम् ।। १ ।। </div>
							<div class="verse">अनिश्चिता यथा रज्जुरन्धकारे विकल्पिता ।।<br />सर्पधारादिभिर्भावैस्तद्वदात्मा विकल्पितः ।। २ ।। </div>
							<div class="verse">अनर्थहेतुरज्ञानं, तदुत्थं चाखिलं जगत् ।।<br />प्रतीचोऽनर्थ, इत्यस्माद्भीतोऽत्यर्थं मुमुक्षति ।। ३ ।। </div>
							<div class="verse">पुरुषार्थोऽखिलानर्थप्रध्वस्तिः प्रत्यगात्मनः ।।<br />सम्यक्तत्त्वपरिज्ञानं पुरुषार्थस्य कारणम् ।। ४ ।। </div>
							<div class="verse">निरस्ताशेषानर्थाप्तकृत्स्नाह्लादसतत्त्वकः ।।<br />स्वतो यतोऽयं संसारी तेनाज्ञो विपरीतदृक् ।। ५ ।। </div>
							<div class="verse">मोहमात्रान्तरायत्वात्पुरुषार्थस्य नापरम् ।।<br />अविद्याध्वंसिनो बोधात्किंचित्साधनामिष्यते ।। ६ ।। </div>
							<div class="verse">आत्मेत्येवेति विद्यायाः सूत्रमित्युदितं पुरा ।।<br />उपोद्वातस्तथा तस्य प्रागुक्तः सप्रयोजनः ।। ७ ।। </div>
							<div class="verse">प्रतीचि साक्षाद्विज्ञाते ज्ञेयं सर्वं समाप्यते ।।<br />निःशेषतस्तमोध्वस्तेः पुमर्थश्च समाप्यते ।। ८ ।। </div>
							<div class="verse">यत एवमतः पश्येदात्मन्यात्मानमद्वयम् ।।<br />आत्मैको ब्रह्मविद्याया विषयः श्रुतितो मतः ।। ९ ।। </div>
							<div class="verse">अथ योऽन्यामिति तथाऽविद्यां चानूद्य नश्वरीम् ।। <br />आऽध्यायावसितेः कार्यं तस्या व्याख्यातमञ्जसा ।। १० ।। </div>
							<div class="verse">अध्यात्ममधिभूतं च तथा चैवाधिदैवतम् ।।<br />भूतं भवद्भविष्यं च साध्यं साधनमेव च ।।<br />जनिमत्सर्वमेवेदमविद्यायाः समुत्थतम् ।। ११ ।। </div>
							<div class="verse">संक्षिप्य चाप्युपन्यस्तमध्यायान्ते च तत्पुनः ।। १२ ।।<br />त्रयं वा इदमित्येवं रूपं नाम च कर्म च ।। <br />त्रयस्यापि च संक्षेपो लिङ्गदेहात्मसंहतिः ।। १३ ।। </div>
							<div class="verse">त्रैलोक्यात्मशरीर्येष विश्वरूपः प्रजापतिः ।।<br />अन्तर्णीताखिलानन्तदेवतः प्राणविग्रहः ।। १४ ।। </div>
							<div class="verse">अविज्ञातात्मतत्त्वः संस्तदध्यस्ताभिमानवान् ।।<br />पराक्प्रवृत्तेर्विरातो विद्याया विषयस्त्वयम् ।। १५ ।। </div>
							<div class="verse">साक्षात्कृतात्मभावोऽयमेवंलक्षणवस्तुनि ।।<br />श्रुत्योपस्थाप्यते गार्ग्यो ब्रह्मविद्याभिधित्सया ।। १६ ।। </div>
							<div class="verse">अकृत्स्नब्रह्मवेदित्वादृप्तोऽसावल्पकस्ततः ।।<br />न हि पूर्णपरिज्ञानः कश्चिहृप्यति निर्द्वयः ।। १७ ।। </div>
							<div class="verse">समाप्ताशेषविज्ञेयपुरुषार्थस्तथा परः ।।<br />अजातशत्रुरैकात्म्याद्गार्ग्याचार्यः प्रकल्पते ।। १८ ।। </div>
							<div class="verse">व्याख्यातायामविद्यायां तदुच्छित्तावथाधुना ।।<br />आत्मेत्येवेति सूत्रस्य व्याख्या प्रस्तूयते स्फुटा ।। १९ ।। </div>
							<div class="verse">श्रुत्या गार्ग्याद्युपन्यासशिष्याचार्यस्वरूपया ।।<br />सुखावबोधसिद्ध्यर्थमियमाख्यायिकोदिता ।। २० ।। </div>
							<div class="verse">अन्ये त्वत्राभिसंबन्धमेवं व्याचक्षते बुधाः ।।<br />स एष इत्युपन्यस्तो विज्ञानात्मा हि यः पुरा ।। २१ ।। </div>
							<div class="verse">गार्ग्यकाश्येतिहासेन वक्ष्यते तस्य निर्णयः ।।<br />कर्त्र्यो भोक्त्र्यश्च देेहेऽस्मिन्देवता एव नापरः ।। <br />श्रुतिर्गार्ग्यात्मना सेयं पूर्वपक्षमभाषत ।। २२ ।।</div>
							<div class="verse">आत्मनोऽस्तित्वकर्तृत्वभोक्तृत्वप्रतिपत्तये ।। २३ ।।<br />श्रुत्या सिद्धान्तसिद्ध्यर्थं काश्यरुपं प्रकल्पितम् ।।<br />निष्फलत्वात्स चायुक्तः प्रकृतानभिसंगतेः ।। २४ ।। </div>
							<div class="verse">देवतास्तित्वपक्षेऽपि किमस्तित्वादि नेष्यते ।।<br />देहाद्भिन्नस्य विज्ञातुरिष्टं चेन्निष्फलः श्रमः ।। २५ ।। </div>
							<div class="verse">अज्ञातैकात्म्ययाथात्म्यो यदा त्विह विवक्ष्यते ।।<br />अविद्याकार्यनिष्ठः सञ्श्रुत्या गार्ग्यशरीरया ।। २६ ।। </div>
							<div class="verse">पूर्वपक्षितयाऽशेषदुःखहेतूपशान्तये ।।<br />पूर्वपक्षनिदानच्छित्काश्यः सिद्धान्तवाद्यपि ।। २७ ।। </div>
							<div class="verse">श्रुत्येहोत्थाप्यतेऽशेषवेदान्तार्थावबुद्धये ।।<br />सर्वोऽप्येष तदा यत्नः फलवान्स्यान्न चान्यथा ।। २८ ।। </div>
							<div class="verse">श्रद्धाचारादिविध्यर्था यदि वाऽऽख्यायिका त्वियम् ।।<br />यथोक्तदर्शनाप्तार्थो नान्यदस्तीति भावितः ।।<br />अतोऽतिदृप्तोऽविज्ञातदर्पकारणघस्मरः ।। २९ ।। </div>
							<div class="verse">श्रद्धालुं वित्तसंपन्नं श्रेयोर्थिनमुपेत्य तु ।।<br />ब्रह्म तेऽहं ब्रवाणीति गार्ग्यः काश्यमभाषत ।। ३० ।। </div>
							<div class="verse">न जातो न भविष्योऽस्ति शत्रुरैकात्म्यदर्शनात् ।।<br />अजातशत्रुः काश्योऽतो गार्ग्यबुद्धिविरुद्धधीः ।। ३१ ।। </div>
							<div class="verse">ब्रह्म यस्मात्परं नास्ति न च वस्त्वन्तरं यतः ।।<br />ब्रवाण्युपास्यं तत्तेऽहं सर्वापध्वस्तिकारणम् ।। ३२ ।। </div>
							<div class="verse">नापृष्ट इति नन्वेतद्विरुद्धमकरोदृषिः ।। <br />यद्ब्रह्म ते ब्रवाणीति ह्यपृष्टः काश्यमब्रवीत् ।। ३३ ।। </div>
							<div class="verse">दर्पादिदर्शनान्नूनं वेत्त्यकृत्स्नात्मदर्शनम् ।। <br />कृत्स्नत्वार्थमतोऽप्राक्षीत्काश्यं प्रज्ञासमन्वितम् ।। ३४ ।। </div>
							<div class="verse">श्रद्धालुरधिकारी यो जिज्ञासुर्विनयान्वितः ।।<br />अपृष्टेनापि वक्तव्या तस्मै विद्या विपश्र्चिता ।। ३५ ।। </div>
							<div class="verse">धर्मार्थौ यत्र न स्यातां शुश्रूषा वाऽपि तद्विधा ।।<br />तत्र विद्या न वक्तव्या शुभं बीजमिवोषरे ।। ३६ ।। </div>
							<div class="verse">धर्मार्थौ यत्र च स्यातां शुश्रूपा वाऽपि तद्विधा ।। <br />वक्तव्या तत्र विद्येति निषेधादेव लिङ्ग्यते ।। ३७ ।। </div>
							<div class="verse">नष्टाश्वदग्धरथवन्न्यायं चाऽऽश्रित्य भूमिपम् ।।<br />प्राह मानुषवित्ताढ्यं दैववित्तसमन्वितम् ।। ३८ ।। </div>
							<div class="verse">वित्तद्वयेन संपन्नो यतोऽधिक्रियते नरः ।।<br />सर्वकर्मस्वतोऽवादीद्वालाकिः काश्यमन्तिकात् ।। ३९ ।। </div>
							<div class="verse">ब्रह्म तुभ्यं ब्रवाणीतिवाङ्भात्रव्यापृतावहम् ।।<br />गोसहस्रं ददाम्यद्य विनाऽप्यैकात्म्यनिर्णयात् ।। ४० ।। </div>
							<div class="verse">गोसहस्रप्रदानस्य निमित्तं श्रुतिरभ्यधात् ।।<br />जनको जनक इति नामाभ्यासोक्तितः स्फुटम् ।। ४१ ।। </div>
							<div class="verse">शुश्रूषुं जनकं सर्वे जना दित्सन्तमेव च ।।<br />विवक्षवोऽभिधावन्ति तमुद्दिश्य जिघृक्षवः ।। ४२ ।। </div>
							<div class="verse">मौग्धीं प्रसिद्धिमुल्लङ्ध्य गार्ग्योऽयं मामुपागतः।।<br />नूनं दित्सुं च शुश्रूषुं संभवयति मामपि ।। ४३ ।। </div>
							<div class="verse">आदित्यचक्षुर्बुद्धिस्थश्चेतनः सर्वगो ध्रुवः ।।<br />एतमेव सदोपासे ब्रह्मेति रविमध्यगम् ।। ४४ ।। </div>
							<div class="verse">तथा ब्रुवाणं तं गार्ग्यं काश्यो मा मेत्यथोचिवान् ।।<br />केवलो मतिसंवादो भवदुेक्केर्ममाभवत् ।। ४५ ।। </div>
							<div class="verse">न त्वपूर्वार्थविज्ञानं प्रतिज्ञातं यथा त्वया ।।<br />मा वोचोऽतो यतो वेग्नि विनाऽपि वचनात्तव ।। ४६ ।। </div>
							<div class="verse">निषेधाभ्यासो मा मेति ज्ञातब्रह्मप्रवादिनः ।।<br />आबधितधियाऽभ्यस्तो गार्ग्यस्यानुक्तिकारणात् ।। ४७ ।। </div>
							<div class="verse">सुप्रसिद्धं यदस्माकं त्वच्छासनमृतेऽपि तत् ।।<br />नापेक्षते भवद्वाक्यं सिद्ध्यर्थं प्राक्प्रसिद्धितः ।। ४८ ।। </div>
							<div class="verse">तदुपासां न वेद्मीति मा च शङ्कां कृथा यतः ।।<br />उपासनं च वेद्म्यस्य गुणं तत्फलमेव च ।। ४९ ।। </div>
							<div class="verse">अतीत्य सर्वभूतानि प्राधान्येन स्थितो यतः ।। ५० ।।<br />अतिष्ठा इति नामास्य तेनाऽऽदित्यात्मनोऽभवत् ।।<br />चक्षुरुद्दीप्तिमत्त्वाच्च राजेत्येषोऽभिधीयते ।। ५१ ।। </div>
							<div class="verse">स य एतं यथोद्दिष्टमुपास्तेऽहर्निशं नरः ।।<br />यथोपासनमेवास्य फलं भवति नान्यथा ।। ५२ ।। </div>
							<div class="verse">मतिसंवाददोषेण काश्येनोत्सारिते रवौ ।।<br />गार्ग्यो ब्रह्मान्तरं राज्ञे प्रवक्तुमुपचक्रमे ।। ५३ ।। </div>
							<div class="verse">चन्द्रे मनसि बुद्धौ च ब्रह्मोपासेऽहमद्वयम् ।।<br />भानुमण्डलतो यस्माद्दूगुणं चन्द्रमण्डलम् ।।<br />बृहन्निति ततश्चन्द्रः प्रमाणेनाभिधीयते ।। ५४ ।। </div>
							<div class="verse">अम्भोऽतिपाण्डरं वासो यस्माच्चन्द्राभिमानिनः।।<br />तस्मात्पाण्डरवासाः स्यात्सोमः सौम्यत्वकारणात् ।। ५५ ।।</div>
							<div class="verse">ज्योत्स्नया राजतेऽत्यर्थं सोमो ब्राह्मणराजतः ।।<br />सोमो राजेत्येतो वक्ति तदुपासविधित्सया ।। ५६ ।। </div>
							<div class="verse">तुल्याभिधानधर्मत्वाल्लता सोमोऽपि गृह्यते ।।<br />उभयोर्देवतैकत्वादुपास्यं तेन तद्द्वयम् ।। ५७ ।। </div>
							<div class="verse">एषैका देवता विभ्वी प्रत्येकार्थावसायिनी ।।<br />भोक्त्री कर्त्री च सर्वत्र तस्या भोज्यमतोऽपरम् ।। ५८ ।। </div>
							<div class="verse">ब्रह्मैषा सर्वसंव्याप्तेरात्मेत्येतामुपास्महे ।।<br />व्याख्या तुल्यैव विज्ञेया सर्ववाक्येषु पूर्ववत् ।। ५९ ।। </div>
							<div class="verse">गुणो यत्र हि यः पुंसो नाम्ना संभाव्यतेऽत्र तु ।।<br />फलं तदेव तस्य स्यात्सर्ववाक्येषु निर्णयः ।। ६० ।। </div>
							<div class="verse">भानुचन्द्रमसोस्तेजो जलदैरभिभूयते ।।<br />विद्युत्तत्राप्यतितरां तेजस्वी तेन विद्युति ।। ६१ ।। </div>
							<div class="verse">खण्डशो न यथा मूर्तं खं पूर्णं चाप्रवर्तनात् ।।<br />अप्रवर्त्यक्रियावत्स्युर्व्योम्नि सर्वाः प्रवृत्तयः ।। ६२ ।। </div>
							<div class="verse">जिष्णुः स्याज्जयशीलत्वाज्जीयते न परैर्यतः ।।<br />अपराजिष्णुरित्येवं तस्मादेवाभिधीयते ।। ६३ ।। </div>
							<div class="verse">अन्यतो मातृतो जाता अन्यतस्त्या उदाहृताः ।।<br />अप्यन्यतस्त्यजायी स्यात्सापत्नभ्रातृमर्दनः ।। ६४ ।। </div>
							<div class="verse">जिष्णुरिन्द्रगुणोपास्तेर्वैकुण्ठगुणतः परः।।<br />सेनाऽपराजितेत्यस्मात्सपत्नानां पराजयः ।। ६५ ।। </div>
							<div class="verse">अभ्याहितमपि जगत्सहतेऽग्निर्यतस्ततः ।।<br />भस्मासात्करणादुक्तो विषासहिरितीश्वरैः ।। ६६ ।। </div>
							<div class="verse">अप्सु रेतसि बुद्धौ च पुरुषं ब्रह्म चेतनम् ।।<br />उपास एतमित्युक्तः काश्यः प्रत्याह पूर्ववत् ।। ६७ ।। </div>
							<div class="verse">प्रतिविम्बोदयः कार्यं प्रतिरूपं यतस्ततः ।।<br />प्रतिरूप उपास्योऽप्सु फलमप्यस्य तादृशम् ।। ६८ ।। </div>
							<div class="verse">अन्वर्थे प्रतिशब्दोऽयं फलस्य पुरुषार्थतः ।।<br />प्रातिलोम्येन तु ज्ञेयो ह्यनर्थः स्यात्तथा सति ।। ६९ ।। </div>
							<div class="verse">श्रुतिस्मृतिसजाचारान्प्रति यः सततोद्यतः ।।<br />प्रतिश्रुत्यादिरूपत्वात्प्रतिरूपस्ततोऽस्तु सः ।। ७० ।। </div>
							<div class="verse">रोचिप्णूपनिपत्कान्तमादर्शाक्षादिवुद्धिषु ।।<br />उपास इत्यभिहिते काश्यः प्रत्याह पूर्ववत् ।। ७१ ।। </div>
							<div class="verse">यत्रोपास्यबहुत्वं स्यात्फलं तत्र प्रजास्वपि ।।<br />शतह्रदादर्शाद्यर्था वहवस्ते प्रसिद्धितः ।। ७२ ।। </div>
							<div class="verse">फलं यद्गुणकं यत्र तद्गुणं स्यादुपासनम् ।।<br />फलानुमानतस्तत्र न फलं ह्यनुपासितम् ।। ७३ ।। </div>
							<div class="verse">गच्छन्तमनु यः शब्दो बहिर्वच्छूयतेऽध्वनि ।।<br />अध्यात्मं दैहिके शब्दे बुद्धौ चेति विनिर्दिशेत् ।। ७४ ।। </div>
							<div class="verse">पुंसोऽभिधावतस्तूर्णं देहदेशैः समाहतः ।।<br />प्राणो वृत्तिविशेषेण बहिर्वत्कुरुते ध्वनिम् ।। ७५ ।।</div>
							<div class="verse">वृत्तिक्षेपादसुरयमायुषश्च तदाश्रितेः ।।<br />शतायुरेव भवति म्रियते नापमृत्युना ।। ७६ ।। </div>
							<div class="verse">दिक्षु द्वितीयोऽनपगः सद्वितीयः सदैव सः ।।<br />दुःसंभाव्या हि पूर्वा दिङ्भुक्त्वाऽऽशां पश्चिमां जनैः ।। ७७ ।। </div>
							<div class="verse">साधुभृत्यपरीवारः सर्वदोपासको भवेत् ।।<br />पुत्रादिगणसंतानस्थैर्यमेव सदा भवेत् ।। ७८ ।। </div>
							<div class="verse">छायामये तथाऽज्ञाने बुद्धौ चैकैव देवता ।।<br />मृत्युकालात्पुरा नास्य व्याधिरप्युपसर्पति ।। ७९ ।। </div>
							<div class="verse">विराडात्मनि देहे च बुद्धावित्यादि पूर्ववत् ।।<br />आत्मन्वीति च वश्यात्मा प्रजा चापि शमान्विता ।। ८० ।। </div>
							<div class="verse">व्यस्तानां पूर्वमुद्देशः समस्तानां त्विहोदितः ।।<br />विवक्षावसितिर्गार्गी तथा सत्युपपद्यते ।। ८१ ।। </div>
							<div class="verse">प्रत्याख्यातोपदेशः सन्संवादेन पुनः पुनः ।।<br />ब्रह्मान्यदन्यदवददात्मन्वीत्यन्तमादरात् ।। ८२ ।। </div>
							<div class="verse">विशेषाणामनन्तत्वात्समस्तं ब्रह्म सोऽवदत् ।।<br />तस्मिन्नपि निषिद्धेऽथ तूष्णीं गार्ग्यो बभूव ह ।। ८३ ।। </div>
							<div class="verse">यत्कृत्स्नं ब्रह्म पूर्वोक्तं तदेवेदमविद्यया ।।<br />एकधाऽनेकधा मूढैः कल्प्यते रज्जुसर्पवत् ।। ८४ ।। </div>
							<div class="verse">अवाक्शिरस्कमालोक्य नृपो गार्ग्यमनुत्तरम् ।।<br />एतावदिति तं प्राह शेपाशङ्कानिवृत्तये ।। ८५ ।। </div>
							<div class="verse">निगृह्यमाणयोगे च प्लुतिमत्र विनिर्दिशेत् ।।<br />ब्रह्म ब्रवाणीत्यात्थ त्वमेतावद्ब्रह्म तच्च ते ।। ८६ ।। </div>
							<div class="verse">अज्ञाते जगदज्ञातं ज्ञाते ज्ञातं च यत्र तत् ।।<br />तदेव ब्रह्म पूर्णत्वान्न त्वदुक्तमकृत्स्नतः ।। ८७ ।। </div>
							<div class="verse">अव्यावृ्त्ताननुगतस्वतः सिद्धात्मवस्तुनि ।।<br />मुख्यार्थो ब्रह्मशब्दः स्यान्न त्वदुक्तेऽतथात्वतः ।। ८८ ।। </div>
							<div class="verse">यस्मादेवमतो गार्ग्यमेतावद्धीतिवादिनम् ।।<br />नृपो नैतावतेत्याह ब्रह्मत्वासंभवं स्फुटम् ।। ८९ ।।</div>
							<div class="verse">अज्ञातब्रह्मतत्त्वस्य दुःसंभाव्यमिदं वचः ।।<br />नैतावतेति ब्रह्मातः काश्यो वेत्तीति लिङ्ग्यते ।। ९० ।। </div>
							<div class="verse">गार्ग्योऽनुमाय राज्ञोऽथ प्रावीण्यं ब्रह्मवेदने ।।<br />उपायानीत्युवाचेमं परब्रह्मावबुद्धये ।। ९१ ।। </div>
							<div class="verse">परं ब्रह्म विजिज्ञासुरुपेतोऽस्म्यहमादरात् ।।<br />अनुशाधि यथातत्त्वमित्येवंवादिनं नृपः ।। ९२ ।। </div>
							<div class="verse">क्षत्र्रियं ब्राह्मणो जात्या यदुपेयादनापदि ।।<br />प्रतिलोममिदं वृत्तं धर्मशास्रैर्निषिद्धतः ।। ९३ ।। </div>
							<div class="verse">योगक्षेमफलार्थाय गमनं न निपिध्यते ।।<br />ब्रह्म मे वक्ष्यतीत्यर्थं निषिद्धं नृपसर्पणम् ।। ९४ ।। </div>
							<div class="verse">अतोऽनुपेतमेव त्वां करविन्यस्तविल्ववत् ।।<br />ब्रह्म विज्ञापयिष्यामि यज्ज्ञाने सर्वविद्भवेत् ।। ९५ ।। </div>
							<div class="verse">इत्युक्त्वा तमथो पाणौ गृहीत्वोत्थितवान्नृपः ।।<br />आजग्मतुश्च तौ सुप्तं नरं कार्यविवक्षया ।। ९६ ।। </div>
							<div class="verse">गार्ग्योक्तब्रह्माभोक्तृत्वं तथाऽमीपामनात्मताम् ।।<br />बालाकेर्बोधयिष्यामीत्यतः सुप्तमगान्नृपः ।। ९७ ।। </div>
							<div class="verse">देवतानामभिः काश्यो गत्वा सुप्तं यथोदितैः ।।<br />आमन्त्रयां तदा चक्रे बृहन्नित्येवमादिभिः ।। ९८ ।। </div>
							<div class="verse">संबोध्यमानोऽपि तथा सुप्तो नैवोदबुध्यत ।। <br />यतोऽतो गार्ग्याभिमतो न भोक्तोत्यवगम्यते ।। ९९ ।। </div>
							<div class="verse">जाग्रत्कालं परित्यज्य सुप्तं किमिति जग्मतुः ।।<br />स्पष्टता सर्वभावानां जाग्रत्काले हि लक्ष्यते ।। १०० ।। </div>
							<div class="verse">प्राणानां देवतानां च पुरुषस्य च संकरात् ।।<br />बोधे न शक्यते कर्तुं विवेको भोक्तृभोज्ययोः ।। १०१ ।। </div>
							<div class="verse">भोक्तृत्वमेव पुंसोऽस्ति भोज्यत्वं न मनागपि ।। <br />काश्याभिप्रायतोऽनस्य भोज्यतैव न भोक्तृता ।। १०२ ।। </div>
							<div class="verse">संकीर्णत्वादशक्यः स्यात्प्रबोधे भोक्तृभोज्ययोः ।।<br />कर्तुं विवेकोऽतो यातः सुप्तं पुरुषमादरात् ।। १०३ ।। </div>
							<div class="verse">तस्माद्यद्यपि सांनिध्यं प्राणादीनां प्रजागरे ।।<br />संकीर्णत्वान्मिथस्तेषां दुःशकं तद्विवेचनम् ।। १०४ ।। </div>
							<div class="verse">आत्मनः प्रोषितत्वात्तु भोगोऽस्मै न प्रयुज्यते ।।<br />उदासतेऽखिलाः सुप्ते देवताः करणैः सह ।। १०५ ।। </div>
							<div class="verse">जाग्रद्भोगप्रयुक्तस्य कर्मणः प्रक्षयात्तदा ।।<br />शेरते करणान्यस्य सह भोक्त्राऽऽत्मना ऽऽत्मनि ।। १०६ ।। </div>
							<div class="verse">प्राण एकस्तु जागर्ति भोक्ता यो गार्ग्यसंमतः ।।<br />प्राणेन रक्षन्निति च तथोदर्के प्रवक्ष्यते ।। १०७ ।। </div>
							<div class="verse">प्राणाग्नय इति स्पष्टं तथाऽनस्तमितश्रुतेः ।।<br />अश्रान्तः प्राण एवातो जागर्त्यत्र दिवानिशम् ।। १०८ ।। </div>
							<div class="verse">यथा जाग्रदवस्थायां भोक्ता प्राणः पुराऽभवत् ।।<br />स्वप्नेऽप्येष तथैवाऽऽस्ते बोद्धा चेद्बुध्यतामयम् ।। १०९ ।। </div>
							<div class="verse">प्रणस्येन्दोस्तथा चापां त्र्यन्नात्माविष्कृतौ यतः ।। <br />ऐक्यमुक्तमतः प्राणो बोध्यते चन्द्रनामभिः ।। ११० ।। </div>
							<div class="verse">बृहन्नित्येवमादीनि सन्तु चेहोपलक्षणम् ।।<br />अनुक्तदेवतानाम्नां सामर्थ्यात्तद्ग्रहोऽथवा ।। १११ ।। </div>
							<div class="verse">यदि भोक्ता भवेत्प्राणो जाग्रद्वच्छब्दमागतम् ।।<br />अश्रोष्यत्स न चेद्भोक्ता नाश्रोष्यदुपलादिवत् ।। ११२ ।।</div>
							<div class="verse">ननु सुप्तेऽपि पुंस्यस्मिन्बोधितः सन्स्वनामभिः ।।<br />भोक्तैव भोत्स्यते शब्दं न त्वभोक्ता परो जडः ।। ११३ ।। </div>
							<div class="verse">नैवातोऽपि विवेकः स्यादुत्थितः कोऽनयोर्द्वयोः ।। ११४ ।। <br />नैवं गार्गीयपक्षस्य विशेषावधृतेः सदा ।।<br />अजातशत्रवभिप्रेतब्रह्मणः ।। प्राक्प्रमाणतः ।। ११५ ।। </div>
							<div class="verse">योऽनस्तमित एकोऽत्र वागाद्यस्तमयेऽमृतः ।।<br />इन्द्रोऽसपत्नोऽब्देहश्च नामरूपसमावृतः ।। ११६ ।। </div>
							<div class="verse">अध्यात्माद्यखिलं विश्वं संव्याप्य समवस्थितः ।।<br />ओतं प्रोतं जगद्यस्मिन्नरनाभिनिदर्शनात् ।। ११७ ।। </div>
							<div class="verse">कुर्वाणस्तुमुलं शब्दं स्वव्यापारमशेषतः ।।<br />कुर्वाण एव स्वप्नेऽपि प्राण आस्ते प्रबोधवत् ।। ११८ ।। </div>
							<div class="verse">न च भोक्त्रन्तरं प्राणाद्गार्ग्योणेहाभ्युपेयते ।।<br />तत्काले भिन्नकाले वा प्राणादन्यस्य भोज्यतः ।। ११९ ।। </div>
							<div class="verse">तस्मादवश्यं बोद्धव्यं बोध्यं साक्षादुपस्थितम् ।।<br />प्राणेन बोद्धृरूपत्वाद्दाह्यं दग्धा यथा दहेत् ।। १२० ।। </div>
							<div class="verse">न चासौ वोध्यमानोऽपि प्रत्यबुध्यत नाम तत् ।। <br />प्राणोऽभोक्ता ततः सिद्धः स्वनामाप्रतिबोधनात् ।। १२१ ।। </div>
							<div class="verse">स्वाख्याविशेपसंवन्धाग्रहणाच्चेन्न बुद्धवान् ।। <br />अग्रहासंभवान्नैवं सर्वज्ञा देवता यतः ।। १२२ ।। </div>
							<div class="verse">त्वत्पक्षेऽप्यग्रहो दोषस्तुल्यश्चेदिति चोद्यते ।।<br />नैवं कृत्स्नाभिमानित्वादेकदेशानहंकृतेः ।। १२३ ।। </div>
							<div class="verse">अङ्गल्याद्यभिधानोक्तौ न हि तद्वान्प्रबुध्यते ।।<br />कृत्स्नदेहाभिमान्येवं नैकदेहाभिमानभुक् ।। १२४ ।। </div>
							<div class="verse">प्राणस्य तु समाप्तत्वात्समस्तव्यस्तवस्तुषु ।।<br />नाऽऽत्मवत्स्यादसंबोधस्तस्य सर्वाभिमानतः ।। १२५ ।। </div>
							<div class="verse">बोेधाबोधौ चितेर्न स्तः कूटस्थज्ञप्तिमात्रतः ।।<br />परायत्तप्रबोधो ना ह्यप्पात्रोत्थाद्रवेरिव ।। १२६ ।। </div>
							<div class="verse">स्वसंज्ञयाऽप्यसंबोधो यथा दृष्टस्तदात्मनः ।।<br />भोक्तृत्वे सत्यपि तथा प्राणेऽप्यप्रतिबोधनम् ।। १२७ ।। </div>
							<div class="verse">सुप्तासुप्तत्वसंभेदविशेषन्यायसंभवात् ।। <br />नैव सुप्तग्रहो युक्तो न त्वसुप्तस्य युज्यते ।। १२८ ।। </div>
							<div class="verse">श्रोत्रादेर्गुणभूतत्वात्प्रधानं प्रति सर्वदा ।।<br />तस्मिञ्जाग्रति जागर्ति सुप्ते स्वपिति तद्वशात् ।। १२९ ।। </div>
							<div class="verse">नेन्द्रियाणां भवेत्स्वापो यदि प्राणप्रधानता ।।<br />ऩामात्याः शेरते यस्माद्राज्ञि स्वामिनि जाग्रति ।। १३० ।। </div>
							<div class="verse">अप्रसिद्धार्थसंज्ञाभिरुक्तेश्तेदप्रबोधनम् ।।<br />देवतात्मनिषेधार्थपरत्वात्तद्ग्रहोऽर्थवान् ।। १३१ ।। </div>
							<div class="verse">प्राणस्याभोक्तृतासिद्धिः स्वनामाग्रहणादपि ।।<br />देवताप्रतिषेधार्थं बोध्यते  चन्द्रनामभिः ।। १३२ ।। </div>
							<div class="verse">स्मृतिज्ञानेषणादीनां संधानानुपपत्तितः ।। <br />करणानामभोक्तृत्वं देहाशानामिवेष्यते ।। १३३ ।। </div>
							<div class="verse">अचैतन्यात्तथोक्तस्य कुतो भोक्तृत्वसंभवः ।।<br />चिदन्यस्य च भोज्यत्वान्नान्यस्यातोऽस्ति भोक्तृता ।। १३४ ।। </div>
							<div class="verse">दण्डापूपिकनीत्यैव करणानामभोक्तृता ।।<br />न च प्राणातिरेकेण देवताऽन्योपपद्यते ।। १३५ ।। </div>
							<div class="verse">ननु तद्व्यतिरेकेण प्रागादित्यादिरीरितः ।।<br />देवताविषयो भेदः स कथं विनिवार्यते ।। १३६ ।। </div>
							<div class="verse">नैवं तस्य समस्तस्य प्राण एकत्वहेतुतः ।।<br />अरनाभ्यादिदृष्टान्ताद्वायुप्राधान्यतस्तथा ।। १३७ ।। </div>
							<div class="verse">संघात एव भोक्ताऽस्तु तस्य प्रत्यक्षसंगतेः ।।<br />न तु तद्व्यतिरिक्तस्य भोक्तृता मित्यसंभवात् ।। १३८ ।। </div>
							<div class="verse">नाचेतनस्य भोक्तृत्वं कथंचिदवकल्पते ।।<br />चिदन्यस्य च भोग्यत्वात्कम्बलोदनातोयवत् ।। १३९ ।। </div>
							<div class="verse">न चापि चिद्विशिष्टत्वं प्रत्यक्षेणोपलभ्यते ।।<br />चित्संबन्धोपलब्ध्यर्थं तज्ज्ञाता कः प्रकल्प्यते ।। १४० ।। </div>
							<div class="verse">नेह चिद्व्यतिरेकेण स्वार्थं किंचिदपीष्यते ।।<br />नापि स्वार्थातिरेकेण प्रमाणफलभाग्भवेत् ।। १४१ ।। </div>
							<div class="verse">न ह्यचित्कं प्रमेयं सच्चिन्मित्किंचिदपीक्ष्यते ।।<br />न चानुभूतिः प्रात्यक्ष्यमन्यतोऽपेक्षते जडात् ।। १४२ ।। </div>
							<div class="verse">देहात्प्रत्यक्षनिप्पत्तौ न च प्रत्यक्षमिष्यते ।।<br />लिङ्गस्य चाप्रमाणत्वात्कुतः  प्रत्यक्षमानिता ।। १४३ ।। </div>
							<div class="verse">तथाऽर्थान्तरसंबन्धे प्रत्यक्षे देहनिष्ठिते ।।<br />अनुसंधानसंसिद्धौ न किंचिन्मानमिप्यते ।। १४४ ।। </div>
							<div class="verse">वागभिव्याहृतिश्चेयं लिङ्गाप्रामाण्यवादिनः ।।<br />आप्रत्यक्ष्यात्परज्ञप्तिसंगतेः स्यादनर्थिका ।। १४५ ।। </div>
							<div class="verse">स्वात्मदृष्ट्यनुरोधेऽपि मौढ्यमेव प्रसज्यते ।। <br />व्युत्पत्तेः साधुलोकस्य न कश्चिदपि दित्सति ।। १४६ ।। </div>
							<div class="verse">अधर्मादिभयाभावाद्धन्युरेनमशङ्किताः ।।<br />आदद्युश्च बलाद्वित्तमेतद्व्युत्पत्तितः फलम् ।। १४७ ।। </div>
							<div class="verse">आपेषणे विशेषस्य दृष्टत्वाद्देहसंहतिः ।।<br />न भोक्त्री सुखदुःखादिफलानां स्यात्कदाचन ।। १४८ ।। </div>
							<div class="verse">यदि संघातमात्रस्य भोक्तृत्वमिह कल्प्यते ।।<br />संघातस्याविशिष्टत्वान्नातिशीत्रिर्भवेत्सदा ।। १४९ ।। </div>
							<div class="verse">ईषत्संस्पृष्टमात्रस्य बलाच्चाऽऽपेषणात्तथा ।।<br />देहादिभिन्नजातीयो भोक्ता यस्य च वादिनः ।। १५० ।। </div>
							<div class="verse">धर्मादिहेतुसंबन्धबहुत्वत्स्यात्समञ्जसम् ।।<br />पेषणापेषणकृतवेदनायां भवेद्भिदा ।। १५१ ।। </div>
							<div class="verse">सुखदुःखादिहेतूनामुत्तमाधममध्यतः ।।<br />तत्प्रबोधविशेषोऽयं युक्त एव भवेत्तदा ।। १५२ ।। </div>
							<div class="verse">अस्ति चायं विशेषोऽत्र यत्संस्पर्शनमात्रतः ।। <br />अबुध्यमानः संमुप्त आपिष्याऽऽपिष्य वोधितः ।। १५३ ।।</div>
							<div class="verse">अत आपेषणाद्योऽसावुत्थितः करणै सह ।। <br />राजेव सचिवैः सार्धं स भोक्तेहेति गम्यताम् ।। १५४ ।। </div>
							<div class="verse">मृतकल्पमिमं देहं स्वचित्तावेशयन्निव ।।<br />ज्वलन्निव समुत्तस्थौ यः स भोक्तेति गम्यताम् ।। १५५ ।। </div>
							<div class="verse">क्रोधहर्षभयोद्वेगज्ञानधर्मौर्विशेषयन् ।।<br />शरीरं यः समुत्तस्थौ स भोक्तेत्यवसीयताम् ।। १५६ ।। </div>
							<div class="verse">अपि प्राणस्य पारार्थ्यं संहतत्वाद्गृहादिवत् ।। <br />ततश्च भोग्यरूपस्य भोक्तृत्वं नोपपद्यते ।। १५७ ।। </div>
							<div class="verse">देहस्यान्तर्गतः प्राणः स्थूणावद्देहभृत्सदा ।।<br />संहन्यते शरीरेण यथा वायुस्तथैव सः ।। १५८ ।। </div>
							<div class="verse">यत एवमतः प्राणो गृहादिवदिहेष्यते ।।<br />देहाच्च देहधर्मेभ्यो विधर्मात्माऽवभुक्ततः ।। १५९ ।। </div>
							<div class="verse">स्वात्मांशांशिसजातीयविविक्तिफलसद्मवत् ।।<br />संहतत्वात्तथा प्राणोऽसंहतात्मोपभोगकृत् ।। १६० ।। </div>
							<div class="verse">स्वजन्मोपचयग्लानिनाशाख्याकृतिजन्मदि - <br />ग्धर्मानपेक्षसंलब्धसत्त्वादिस्वार्थरूपकः ।। १६१ ।। </div>
							<div class="verse">तद्गोचरैकसंद्रष्टृविज्ञात्रर्थं समीक्ष्य हि ।।<br />प्राणस्य तद्गुणानां च तथार्थत्वं प्रतीयताम् ।। १६२ ।।</div>
							<div class="verse">ननु वेदान्तसिद्धान्ते न वस्त्वन्तरमिष्यते ।।<br />सांख्यराद्धान्तवत्किंचित्प्रत्यगात्मैकवस्तुनः ।। १६३ ।। </div>
							<div class="verse">ऐकात्म्याविद्यया सर्वं प्रतीचि परिकल्पितम् ।। <br />प्राणाद्यनात्मजातं यद्रूपं नाम च कर्म च ।। १६४ ।। </div>
							<div class="verse">कल्पिताकल्पितं सर्वं यदाऽऽत्मैवाभ्युपेयते ।।<br />अन्वयव्यतिरेकोक्तिस्तदैक्यान्नेह युज्यते ।। १६५ ।। </div>
							<div class="verse">नान्वयो व्यतिरेको वा कल्पितस्यानृतत्वतः ।।<br />अकल्पितस्य चैकत्वान्नितरां न प्रसिध्यति ।। १६६ ।। </div>
							<div class="verse">पुंव्युत्पत्तिप्रधानत्वादन्वयादेरदोषता ।।<br />न त्वन्वयादिनैवेह वस्तुतत्त्वस्य संस्थितिः ।। १६७ ।। </div>
							<div class="verse">अविद्याकल्पितेऽप्यस्मिन्नात्मप्रत्ययमानभाक् ।।<br />भोक्तेह गम्यते लोके न त्वनात्ममितिप्रमः ।। १६८ ।। </div>
							<div class="verse">अतोऽनूद्य यथासिद्धमन्वयव्यतिरेकतः ।।<br />भोक्तृभोग्यविवेकेन श्रुत्यैकात्म्यं प्रबोध्यते ।। १६९ ।। </div>
							<div class="verse">चिदन्वयो हि सर्वत्र तत्कार्येषु समीक्ष्यते ।।<br />व्यतिरेकोऽप्यपह्नुत्या कार्यस्येह प्रसिध्यति ।। १७० ।। </div>
							<div class="verse">ऐकात्म्यसिद्धौ दोषः स्यात्तत्सिद्धिश्च न वास्तवी ।।<br />प्रामाणिकी हि तत्सिद्धिरतो नासौ विरुध्यते ।। १७१ ।। </div>
							<div class="verse">न चापि मानव्यापारव्यपेक्षैकात्म्यनिश्चितौ ।।<br />तत्फलस्य समाप्तत्वादपेक्षा निष्फला यतः ।। १७२ ।। </div>
							<div class="verse">यावत्त्वागमतः साक्षान्न वेत्त्यात्मानमद्वयम् ।।<br />अन्वयाद्यात्मबोधार्थं तावत्तत्केन वार्यते ।। १७३ ।। </div>
							<div class="verse">अज्ञानं च तदुत्थं च ह्यात्मैवाज्ञाततत्त्वकः ।।<br />तत्तत्त्वबोधात्तद्बाधः सर्परज्ज्वादिबाधवत् ।। १७४ ।। </div>
							<div class="verse">क्लृप्तानामपि रज्ज्वादौ कल्पितान्तरसंश्रयात् ।।<br />क्लृप्तान्तरापनुत्तिः स्याद्यथा तद्विदिहाऽऽत्मनि ।। १७५ ।। </div>
							<div class="verse">प्रत्यङ्भानैकमेयोऽतो भोक्ता भोग्यं ततोऽपरम् ।। <br />भोग्यानां व्यभिचारेऽपि भोक्तैकोऽव्यभिचारवान्न ।। १७६ ।। </div>
							<div class="verse">बृहन्नित्यादिभिः प्राणो बोध्यमानोऽपि यत्नतः ।।<br />नैवान्वबुध्यत यदा चक्रे यत्नान्तरं तदा ।। १७७ ।।</div>
							<div class="verse">पाणिनाऽऽपिप्य वहुशः सुप्तं काश्योऽप्यवोधयत् ।।<br />आपेषोद्भूतसंक्षोभस्ततोऽसौ प्रत्यबुध्यत ।। १७८ ।। </div>
							<div class="verse">कारणानामिदं वृत्तं यन्निमित्तान्तराश्रयात् ।। <br />स्वात्मकार्यसमुद्भूतिरम्वरादभ्रभूतिवत् ।। १७९ ।। </div>
							<div class="verse">आपेषाल्लीनबुद्ध्यादिसमुत्पत्तौ परात्मनः ।।<br />घटाकाशवदुत्पत्तिर्नाञ्जसैव सदा दृशेः ।। १८० ।। </div>
							<div class="verse">तस्मादप्रतिबोधेन प्राणोऽभोक्तेति गम्यताम् ।।<br />पुंसस्तु प्रतिबोधेन भोक्तृतैवावसीयते ।। १८१ ।। </div>
							<div class="verse">अदाहकानां दग्धृत्वं यथा दाहकसंगतेः ।।<br />योक्तृसंयोगतस्तद्वद्भोक्तृत्वं देवतात्मनः ।। १८२ ।। </div>
							<div class="verse">देहेन्द्रियमनोधीभ्यो विविच्याऽऽत्मानमेकलम् ।। <br />भोक्तारं दर्शयित्वाऽथ राजा गार्ग्यमपृच्छत ।। १८३ ।। </div>
							<div class="verse">आपेषणेन बुबुधे यः प्राणादिविलक्षणः ।।<br />क्वाभूदयं पुरा बोधात्कुतश्चाऽऽगतवान्पुमान् ।। १८४ ।। </div>
							<div class="verse">अन्तःकरणसंबन्धे विज्ञानमिति कर्तरि ।।<br />प्रत्ययः करणार्थः स्यात्क्रियायां भावसाधनः ।। १८५ ।। </div>
							<div class="verse">प्रमेयार्थविवक्षायां शब्दः स्यात्कर्मसाधनः ।।<br />यथोक्तानामसद्भावात्प्रायार्थः प्रत्यगात्मनि ।। १८६ ।। </div>
							<div class="verse">स्वाभासवदविद्योत्थबुद्ध्यादिव्याप्तिविभ्रमात् ।।<br />तदात्मत्वाभिमानित्वाद्विज्ञानमयताऽऽत्मनः ।। १८७ ।। </div>
							<div class="verse">साक्षित्वेनोपलभ्यत्वात्साक्ष्यबुद्ध्यादिसंश्रयात् ।।<br />अकारकफलत्वेन तेन प्रायार्थतेष्यते ।। १८८ ।। </div>
							<div class="verse">यतो विज्ञानमीनी सन्सर्वं वस्त्ववगच्छति ।।<br />विज्ञानमयता तस्मात्प्रतीचोऽबोधकारणात् ।। १८९ ।। </div>
							<div class="verse">विज्ञानेन विशिष्टं वा यस्मान्मेयं प्रपद्यते ।।<br />प्रायार्थत्वं प्रतीचोऽतस्तदभिन्नग्रहाद्भवेत् ।। १९० ।। </div>
							<div class="verse">विज्ञानमय इत्युक्त्वा पृथिव्यादिमयोक्तितः ।।<br />षङ्विकारनिषेधाच्च प्रायार्थत्वं समञ्जसम् ।। १९१ ।। </div>
							<div class="verse">अऩात्मनो यतोऽशेषान्कल्पितत्वादकल्पितः ।।<br />पूरयन्पुरुपः प्रत्यक्सर्पादीन्नशना यथा ।। १९२ ।। </div>
							<div class="verse">व्युत्पत्तिरियमेवात्र तात्पर्यस्य समीक्षणात् ।।<br />स वा इति ह्युपक्रम्य नैनेनत्यादिनिर्णयात् ।। १९३ ।। </div>
							<div class="verse">इयं तावत्पदार्थोक्तिः संबन्धोक्तिरथाधुना ।।<br />प्रश्नस्य क्कैष इत्यादेः किमर्थोऽयमुपक्रमः ।। १९४ ।। </div>
							<div class="verse">चोद्यैकमूलां प्रश्नोक्तिं केचिद्व्याचक्षतेऽपरे ।।<br />याथात्म्यप्रतिपत्त्यर्थमुत्थितस्य प्रचक्षते ।। १९५ ।। </div>
							<div class="verse">पुंसोऽस्य ज्ञस्वभावत्वे कारणेष्वपि सत्सु च ।। <br />कादाचित्कोऽववोधोऽस्य कुत इत्युच्यतां यथा ।। १९६ ।। </div>
							<div class="verse">विहायैतच्छरीरं वा गतो देशान्तरं पुमान् ।।<br />विनष्टो वा कुतो भूयो देहमागादितीर्यताम् ।। १९७ ।। </div>
							<div class="verse">प्रष्टव्यमेतद्गर्ग्येण शिष्यत्वान्न त्वचूचुदत् ।।<br />नैवोदास्ते तथाऽपीनो बोधाभ्युपगमात्स्वयम् ।। १९८ ।। </div>
							<div class="verse">अर्थिनेऽर्थं प्रतिज्ञाय नासंपाद्य निवर्तते ।।<br />यथार्थितं सत्पुरुष  इति सत्पुरुषव्रतम् ।। १९९ ।। </div>
							<div class="verse">कूटस्थोऽस्यावबोधश्चेत्कादाचित्कं कुतो भवेत् ।।<br />मतोऽवबोधोऽनित्यश्चेत्कादाचित्कं तदाऽर्थवत् ।। २०० ।। </div>
							<div class="verse">देहादिष्वभिमानोऽस्य कादाचित्कः सहेतुकः ।।<br />आगमापायिसाक्षित्वं नित्यमेवानिमित्ततः ।। २०१ ।।</div>
							<div class="verse">इदमेव यतो वृतं कारणाेपेक्षिणां सताम् ।।<br />अभूत्वा भवनं तस्मात्कादाचित्कं न दोषभाक् ।। २०२ ।। </div>
							<div class="verse">प्रतीच्येव यतश्चाभूदागाच्च प्रत्यगात्मनः ।।<br />प्रश्नार्थप्रतिकूलत्वात्प्रत्युक्तेर्नेदृगर्थता ।। २०३ ।। </div>
							<div class="verse">गत्यादिसाधनानां च देह एव स्थितेः कुतः ।।<br />देशान्तरगतिः पुंसो नापि नाशोऽस्य युक्तिमान् ।। २०४ ।। </div>
							<div class="verse">साक्षाद्ब्रह्माववोधस्य प्रतिज्ञातत्वकारणात् ।।<br />भोक्तृभोक्तव्ययोस्तत्त्वं वक्तुं युक्तमतोऽञ्जसा ।। २०५ ।। </div>
							<div class="verse">कर्मादिहेतुजं रूपमतत्त्वं तदनन्वयात् ।। <br />अनिमित्तं स्वतस्तस्य सर्वदाऽव्यभिचारतः ।। २०६ ।। </div>
							<div class="verse">अकारकक्रियाकार्यं रूपं प्राक्प्रतिबोधतः ।।<br />बुबोधयिषितं भोक्तुरस्मद्गोचरवर्तिनः ।। २०७ ।। </div>
							<div class="verse">यतोऽस्य न पुरा बोधात्कर्मादेः कार्यमण्वपि ।।<br />प्रतीचो गृह्यते मानादतोऽयं तत्स्वभावकः ।। २०८ ।। </div>
							<div class="verse">काभूदेष पुरा बोधात्कुतश्चायमुपागतः ।।<br />आचक्ष्वैतद्दूयं गार्ग्य स्थितावागमनेऽवधिम् ।। २०९ ।। </div>
							<div class="verse">अभूत्प्रतीचोऽन्यत्रायमन्यस्माच्चायमागतः ।।<br />यदि चेत्कारकत्वं स्यान्नो चेद्धान्तिरियं भवेत् ।। २१० ।। </div>
							<div class="verse">यत्र वा अन्यदित्येवं यत्र त्वस्येति चापरम् ।।<br />अविद्याविद्ययोः कार्यं तथाच श्रुतिरब्रवीत् ।। २११ ।। </div>
							<div class="verse">वक्तुं प्रष्टुं च बालाकिर्न यतो जज्ञिवांस्ततः ।।<br />प्रश्नयोः स्वयमेवार्थं काश्यो वक्तुं प्रचक्रमे ।। २१२ ।। </div>
							<div class="verse">पृष्टेनापि न विज्ञातं भवता तदिदं मया ।।<br />उच्यमानं यथा तत्त्वं सम्यक्त्वं श्रोतुमर्हसि ।। २१३ ।। </div>
							<div class="verse">यत्रैष एतत्सुप्तोऽभूत्स्वनामामन्त्रणध्वनिम् ।। <br />नाश्रौषीद्यन्निमित्तं ज्ञस्तन्निमित्तिमिदं शृणु ।। २१४ ।। </div>
							<div class="verse">त्रैविध्यं लक्ष्यते यस्माद्बुद्ध्यादिप्राणभूमिषु ।।<br />तदेषामिति षष्ठीयं श्रुत्या तस्मात्प्रयुज्यते ।। २१५ ।। </div>
							<div class="verse">प्रत्यक्चिदवभासश्च कारणानुगमोऽपरः ।।<br />तथाच करणात्मानो बाह्यगोचररञ्जिताः ।। २१६ ।। </div>
							<div class="verse">बुद्ध्यादेः कृत्स्नकार्यस्य पुंस्कर्मोद्भूतिहेतुतः ।।<br />बुद्ध्याद्युत्क्षेपसंहारौ तस्मात्कर्मनिबन्धनौ ।। २१७ ।। </div>
							<div class="verse">स्वात्मावभासतो भोक्ता कर्ता त्वज्ञानहेतुतः ।।<br />द्वयाविविक्तो हि परो भोक्ता कर्तेति चोच्यते ।। २१८ ।। </div>
							<div class="verse">जाग्रत्फलप्रयोगस्य यदा कर्म प्रहीयते ।।<br />वयुत्थानहेत्वसद्भावात्तदाऽकर्ता सुषुप्सति ।। २१९ ।। </div>
							<div class="verse">भोक्तृप्रयुक्तं कर्तृत्वं कर्त्रा कर्म प्रयुज्यते ।।<br />कर्मप्रयुक्तो भोगश्च ततः संस्कारसंभवः ।। २२० ।। </div>
							<div class="verse">सुखुदुःखादिसंस्कारसंस्कृतोऽयं जडः पुमान् ।। <br />रागद्वेषादिनाऽऽक्षिप्तस्ततो भूयः प्रवर्तते ।। २२१ ।। </div>
							<div class="verse">अन्योन्यं कार्यता चैषां कारणत्वं तथैव च ।।<br />तेनानुच्छन्नसंस्कार आत्माऽयं प्राक्प्रबोधतः ।। २२२ ।। </div>
							<div class="verse">अविद्यानाभिसंवन्धो मिथ्याधीचक्रसंस्थितः ।।<br />आब्रह्माऽऽस्थाण्वयं योनीर्बम्भ्रमीत्यनिशं परः ।। २२३ ।।  </div>
							<div class="verse">जाग्रत्कर्मक्षये सोऽयमादायाशेषभावनाः ।।<br />असंबुद्धात्मकोद्भूतमनोबुद्ध्यादिरूपिणा ।। २२४ ।। </div>
							<div class="verse">आधिस्वभावजेनेति कर्ताऽऽदानस्य भण्यते ।।<br />प्रत्यक्चिदवभासान्तः कर्ता क्षेत्रज्ञ उच्यते ।। २२५ ।। </div>
							<div class="verse">आदीयमानं विज्ञानं सामर्थ्यं विषयोन्मुखम् ।।<br />वागादीनामिह ग्राह्यं प्राणानं विषयाञ्जनम् ।। २२६ ।। </div>
							<div class="verse">शक्तयः करणान्यत्र गृह्यन्ते कारणात्मना ।।<br />परमात्मा ग्रद्दीताऽत्र स्वाभासाभिन्नविग्रह ।। २२७ ।। </div>
							<div class="verse">तथा संवर्गविद्यायां प्राणवाय्वात्मना श्रुतिः ।।<br />वागग्न्याद्युपसंहारं वक्ति नान्येन कारणात् ।। २२८ ।। </div>
							<div class="verse">नामाद्याशावसानं च प्राणे सर्वं प्रतिष्ठितम् ।।<br />प्राणबन्धनवाक्याच्च सूक्तमेतद्यथोदितम् ।। २२९ ।। </div>
							<div class="verse">आविर्भूतस्वकार्यस्य संसर्गः कारणात्मना।।<br />वागाद्यादानमत्र स्याद्बुद्बुदानां यथाऽम्भसा ।। २३० ।। </div>
							<div class="verse">सहार्थे वा तृतीयेयं विज्ञानेनेति या श्रुता ।।<br />सह प्रमातृज्ञानेन वागादेरुपसंहृतिः ।। २३१ ।। </div>
							<div class="verse">यदि वाऽस्तु तृतीयेयमित्थंभूतार्थवाचिनी ।।<br />प्रत्यग्ज्ञानस्वभावेन कार्यकारणसंहृतिः ।। २३२ ।। </div>
							<div class="verse">अनन्यबोधप्रत्यक्षो य एष इति भण्यते ।।<br />तस्य संप्रतिषत्त्यर्थमन्तर्हृदयकीर्तनम् ।। २३३ ।। </div>
							<div class="verse">पराक्प्रमेयभूमिभ्यो व्युत्थाप्य मन आदरात् ।।<br />प्रत्यक्प्रवणया दृष्ट्या पश्याऽऽत्मानं त्वमञ्जसा ।। २३४ ।। </div>
							<div class="verse">आत्मबुद्धिरियं पुंसां लक्ष्यतेऽव्यभिचारिणी ।।<br />व्यभिचारिणीष्वनात्मोत्थबुद्धिषु प्रत्यगात्मनि ।। २३५ ।। </div>
							<div class="verse">बुद्धात्मनोऽपि सा बाह्यपदार्थज्ञानविभ्रमात् ।। <br />संकीर्यमाणेवाऽऽभाति तमसोपहतात्मनाम् ।। २३६ ।। </div>
							<div class="verse">जग्धे कार्ये च निःशेषे कारणे चाऽऽत्मविद्यया ।।<br />अपूर्वाद्यात्मनाऽऽत्माऽयमात्मन्येवावसीयताम् ।। २३७ ।। </div>
							<div class="verse">आदायाकाशशब्दाभ्यामैकात्म्यं प्रतिपाद्यते ।। <br />क्षेत्रज्ञेश्वरयोः साक्षाच्छ्रुत्येहाज्ञानहानतः ।। २३८ ।। </div>
							<div class="verse">तात्स्थ्याद्धृदयशब्देन बुद्धिरत्राभिधीयते ।।<br />ऐकात्म्यप्रतिपत्त्यर्थं क्षेत्रज्ञपरमात्मनोः ।। २३९ ।। </div>
							<div class="verse">घटाकाशो महाकाश इत्युक्तौ खैकधीर्यथा ।।<br />तथेहापि कथं नाम प्रत्यग्धीः स्यादितीर्यते ।। २४० ।। </div>
							<div class="verse">बुद्धेरन्तः प्रतीचोऽन्यो नार्थः संभाव्यते यतः ।।<br />तस्मादाकशशब्देन प्रत्यगात्माऽभिधीयते ।। २४१ ।। </div>
							<div class="verse">प्राणादीनां यतो जन्म वक्ष्यते प्रत्यगात्मनः ।।<br />तस्माच्चाऽऽकाशशब्देन ब्रह्मैवात्राभिधीयते ।। २४२ ।। </div>
							<div class="verse">अथाऽऽकाशो ह वै नाम सता सोम्येति च श्रुतिः ।।<br />ब्रह्माकाशात्परो नान्य आकाश इह गृह्यते ।। २४३ ।। </div>
							<div class="verse">स्वतोवगमरूपेऽस्मिन्कूटस्थे कारणात्मना ।।<br />कार्त्स्न्येनावसितिर्भोक्तुः शेत इत्यभिधीयते ।। २४४ ।। </div>
							<div class="verse">दृष्टान्तश्च कुमारादि तथाच घटतेऽञ्जसा ।।<br />प्रत्यक्चैतन्यमात्रत्वान्न तु निद्रेह युज्यते ।। २४५ ।। </div>
							<div class="verse">देहाद्यध्यक्षतां हित्वा यदाऽयं वर्तते तदा ।।<br />स्वात्मन्येवाऽऽस्त इत्येतत्कुतश्चेत्स्वपितीत्यतः ।। २४६ ।। </div>
							<div class="verse">इतश्च प्रत्यगात्मस्थो नान्यत्रागादयं पुमान् ।।<br />सुषुप्ते स्वपितीत्युक्तेस्तदेतदभिधीयते ।। २४७ ।। </div>
							<div class="verse">अन्ये व्याचक्षते बुद्धिविज्ञानेनेति विस्मिताः ।।<br />वागादिज्ञानमादाय हृत्खे शेते य उत्थितः ।। २४८ ।। </div>
							<div class="verse">सुषुप्सुर्मनसैवाऽऽत्मा मनस्येव समूहति ।। <br />प्राणान्स्वशक्तिभिः साकं मनोऽप्यात्मनि लीयते ।। २४९ ।। </div>
							<div class="verse">विशीर्णकरणग्रामो वुद्धिभावनया युतः ।।<br />हृद्याकाशात्प्रसृत्याऽऽत्मा नाडीभिः स्वप्नमश्नुते ।। २५० ।। </div>
							<div class="verse">मनोवागादिविज्ञानविग्रहः करणाख्यया ।।<br />विजानातीति कर्तृस्थे परस्मिन्भावसाधनः ।। २५१ ।। </div>
							<div class="verse">प्रकाशवृत्तिर्या ज्ञस्य सा हृद्धर्मानुगा सती ।।<br />उद्गच्छति यतस्तस्माद्धृद्विशेषे लयं विदुः ।। २५२ ।। </div>
							<div class="verse">स्वगोचरोन्मुखं ज्ञानं वागादीनामशेषतः ।।<br />आदाय भावनाबुद्ध्या शेते ज्ञो हृदयाम्वरे ।। २५३ ।।</div>
							<div class="verse">भावनारूपविज्ञानमभिव्यक्तं यदा हृदि ।।<br />क्षेत्रज्ञस्यार्थवद्भाति शेते हृदीत्यतो वचः ।। २५४ ।। </div>
							<div class="verse">एवं श्रुतिरियं कैश्चिद्व्याख्याताऽतिप्रयत्नतः ।।<br />परीक्ष्यैतद्दूयं ग्राह्यं स्वयमेव परीक्षकैः ।। २५५ ।। </div>
							<div class="verse">सह भावनया बुद्धेः श्रुतत्वादुपसंहृतेः ।।<br />न स्यात्तथोपसंहारस्तेनेयं कल्पना मुधा ।। २५६ ।। </div>
							<div class="verse">स्वगोचरेषूत्सृष्टानि यदा गृह्णात्ययं स्वयम् ।। <br />वागादीनि तदैवैनं स्वपितीति प्रचक्षते ।। २५७ ।। </div>
							<div class="verse">समाख्यासंश्रयात्तस्मादभूत्प्रक्प्रत्यगात्मनि ।। <br />व्यभिचारोऽपि चेन्नाम्नि ततो युक्तिरपीर्यते ।। २५८ ।। </div>
							<div class="verse">वागादिप्रकृतौ प्राणशब्दो घ्राणेऽवगम्यते ।।<br />मुख्यस्यानुपसंहारान्न तद्वाचक इष्यते ।। २५९ ।। </div>
							<div class="verse">वासनामात्रहेतुश्च स्वप्ने कर्मेन्द्रियाश्रयः ।।<br />सर्वेन्द्रियाणां लीनात्वद्व्यापारो न प्रबोधवत् ।। २६० ।। </div>
							<div class="verse">वागाद्युपाधिसंबन्धे संसारित्वमिवेक्ष्यते ।।<br />ते तूपसंहृताः सर्वेऽसंसारित्वमतो दृशेः ।। २६१ ।। </div>
							<div class="verse">ननु स्वप्नेऽपि जाग्रद्वत्प्रत्यक्षमुपलभ्यते ।। <br />सर्वेन्द्रियवियोगेऽपि सुखिदुःखित्वमात्मनः ।। २६२ ।। </div>
							<div class="verse">मैवं मृषात्वात्स्वप्नोत्थसुखदुःखादिलक्षण -<br />संसारस्येत्यतो वक्ति श्रुतिस्तस्य मृषार्थताम् ।। २६३ ।। </div>
							<div class="verse">नास्य स्वापः प्रबोधो वा कुतः स्वप्नस्य संभवः ।।<br />प्रत्यक्स्वभाव एवास्य जाग्रत्स्वप्नसुषुप्तयः ।। २६४ ।। </div>
							<div class="verse">सुप्तः प्रबुद्ध इत्येवं स्वप्नं स्वप्नं पश्यति चेति यः ।।<br />विकल्प एष भूतानामविद्यारात्रिशायिनाम् ।। २६५ ।। </div>
							<div class="verse">मायामात्रमिदं सर्वं जगत्स्थावरजङ्गमम् ।।<br />सर्पादेरिव रज्जवादिस्तत्त्वमस्यपरं पदम् ।। २६६ ।। </div>
							<div class="verse">चित्तसंमोहमात्रेस्मिल्लोकोऽयं परिखिद्यते ।। <br />दिङ्भोहाकुलविज्ञानो नष्टमार्ग इवाध्वगः ।। २६७ ।। </div>
							<div class="verse">अस्मिन्नर्थे जगादेमौ श्लको यदुकुलोद्वहः ।।<br />पुराणः शाश्वतो विष्णुः प्रपन्नाय किरीटिने ।। २६८ ।।</div>
							<div class="verse">न मां दुष्कृतिनो मूढाः प्रपद्यन्ते नराधमाः ।।<br />माययाऽपृतज्ञाना आसुरं भावमाश्रिताः ।। २६९ ।। </div>
							<div class="verse">दैवी ह्येषा गुणमयी मम माया दुरत्यया ।। <br />मामेव ये प्रपद्यन्ते मायामेतां तरन्ति ते ।। २७० ।। </div>
							<div class="verse">आत्मैवेदं जगत्सर्वं सत्यापूर्वादिलक्षणम् ।।<br />वेत्ति यस्तत्त्वतो वाक्यात्तस्यैवेह कृतार्थता ।। २७१ ।। </div>
							<div class="verse">प्रत्यक्तमोवसाय्येव पराग्ज्ञानमशेपतः ।।<br />प्रत्यगात्मन्यविद्येति त्वविद्यापरिकल्पना ।। २७२ ।। </div>
							<div class="verse">स्वार्थं प्रत्येव विज्ञेयाः सदसत्त्वादिकल्पनाः ।।<br />जाग्रत्स्वप्नावतः सिद्धौ स्वार्थं प्रत्येव न स्वतः ।। २७३ ।। </div>
							<div class="verse">वागादिसाध्यसंदृष्टेः स्वप्नो बोधसमो यदि ।।<br />अवस्थात्रितयस्यास्य कुतः सिद्धिरितीर्यताम् ।। २७४ ।। </div>
							<div class="verse">आदायेति च क्त्वान्तोक्तेः पूर्वाकलैककर्मणः ।।<br />स्वप्न एव तु संसिद्धिरादावन्ते ह्यसंभवात् ।। २७५ ।। </div>
							<div class="verse">इति भूतार्थसंवोधज्ञानोन्मीलितचक्षुषाम् ।।<br />नास्ति व्याधिर्जरा नास्ति नास्ति देशपरिभ्रमः ।। २७६ ।। </div>
							<div class="verse">नास्ति रोगो न संतापो नास्ति कामादिसंप्लुतिः ।।<br />न स्युर्हर्षभयोद्वेगहानोपचयमृत्यवः ।। २७७ ।।</div>
							<div class="verse">न शोको नारतिः काचिन्न कर्तृत्वं न कार्यता ।।<br />न ज्ञेयं नापि च ज्ञाता तदभावोऽपि नेष्यते ।। २७८ ।। </div>
							<div class="verse">इति क्षरार्थसंबन्धज्ञानेऽस्मिल्लोँकचक्षुषा ।।<br />विकल्पहेत्वविद्यायाः प्रत्यग्याथात्मनिष्ठितः ।।<br />सम्यग्बोधाग्निना ध्वस्तौ विकल्पो नावशिष्यते ।। २७९ ।। </div>
							<div class="verse">विजिज्ञापयिषुर्गार्ग्यमिममर्थमतो नृपः ।।<br />स यत्रेत्यादिकामाह परामुक्तिपरंपराम् ।। २८० ।। </div>
							<div class="verse">स्वप्ने भवत्वात्स्वप्न्येति जाग्रत्स्वापाद्विवेचनम् ।।<br />मिथ्यात्वप्रतिपत्त्यर्थं स्वप्नस्य क्रियते स्फुटम् ।। २८१ ।। </div>
							<div class="verse">निशायां संप्रवृत्तायां संहृताक्षस्य निद्रया ।।<br />जाग्रत्कर्मण्युपक्षीणे स्वप्नभोग उपस्थिते ।। २८२ ।। </div>
							<div class="verse">बोधावस्था तिरोनीय देहाद्याश्रयलक्षणाम् ।।<br />कर्मोद्भावितसंस्कारस्तत्र स्वप्नरिरंसया ।। २८३ ।। </div>
							<div class="verse">अवस्थां प्रययावन्यां मायावीवाऽऽत्ममायया ।।<br />उच्चावचान्वहूनर्थान्सोऽसृजत्सृजतेऽनृतान् ।। २८४ ।।</div>
							<div class="verse">अविद्याकामकर्मादिसाधनैः समुपार्जितान् ।।<br />बोधे साधारणा येऽस्य स्वप्ने तेऽनन्यद्रष्टृकाः ।। २८५ ।। </div>
							<div class="verse">लोकाः कर्मफलानीति तेषां मिथ्यात्वामुच्यते ।।<br />उतेवेत्यादिना स्पष्टमैकात्म्यप्रतिपत्तये ।। २८६ ।। </div>
							<div class="verse">ननु बोधे यथा लोकास्तत्कालाव्यभिचारिणः ।।<br />स्वप्नेऽपि स्वप्नकालस्थास्तद्वत्सन्त्विति भण्यते ।। २८७ ।। </div>
							<div class="verse">ननु जाग्रत्स्थलोकानां मिथ्यात्वं प्राक्प्रपञ्चितम् ।।<br />अविद्यामात्रहेतुत्वं पाणिपेषप्रवोधनात् ।। २८८ ।। </div>
							<div class="verse">तथाच सति दृष्टान्तो भवतो नोपपद्यते ।।<br />मिथ्यात्मकत्वात्सर्वस्य नैतदेवं कुतो यतः ।। २८९ ।। </div>
							<div class="verse">विवेकमात्रसिद्ध्यर्थो भोक्तृभोग्यपदार्थयोः ।।<br />पाणिपेषादिको ग्रन्थः शुद्धिस्तत्र विवक्ष्यते ।। २९० ।। </div>
							<div class="verse">तस्मात्कृतकदृष्टान्तमुपादायाऽऽत्मनोऽञ्जसा ।।<br />आध्यात्मिकादिलेपानां विशुद्धिरिह भण्यते ।। २९१ ।। </div>
							<div class="verse">किंचित्सामान्यमाश्रित्य जामित्वं प्रतिपद्यते ।।<br />न्यायः सर्वोऽपि येनातो नैतत्साधु प्रचोदितम् ।। २९२ ।। </div>
							<div class="verse">महाराजादयो नास्य स्वप्नानुभवगोचराः ।।<br />आत्मभूता इति ज्ञेयास्तद्भेदेनोपलम्भनात् ।। २९३ ।। </div>
							<div class="verse">पर्यङ्कशयिताद्राज्ञः प्रत्यक्षादिप्रमाणकात् ।।<br />वहिः समीक्ष्यते राजा स्वप्नदृग्भिर्वनं गतः ।। २९४ ।। </div>
							<div class="verse">स्वानुभूत्यनुरोधेन राज्ञो राजाऽमृषा गृहे ।।<br />स्वप्ने प्रवद्धस्य सतो मृषा स्याद्वनमाश्रितः ।। २९५ ।। </div>
							<div class="verse">जाग्रद्वृष्टं मृषा स्वप्ने सज्जागरे मृषा ।।<br />अन्योन्यव्यभिचारित्वात्स्वप्नजाग्रत्पदार्थयोः ।। २९६ ।। </div>
							<div class="verse">अहः क्षपायां च कुतः, संहृताक्षस्य चेक्षणम् ।।<br />मृतानां जीवनं तद्वद्वृद्धानां यौवनं कुतः ।। २९७ ।। </div>
							<div class="verse">न चक्षुरादिदृष्टीनामन्तर्देहसमीक्षणम् ।।<br />हिमवत्प्रभृतीनां च कुतोऽन्तः संभवो हृदि ।। २९८ ।। </div>
							<div class="verse">नापि देहाद्विनिष्क्रम्य पर्वतादीन्समीक्षते ।।<br />देहं विना कथमगाद्गतिसाधनवर्जितः ।। २९९ ।। </div>
							<div class="verse">अन्तरेणापि देहादींस्तत्कार्यं चेत्करोत्ययम् ।।<br />व्यर्थं देहाद्युपादानमस्य प्राप्नोत्यसंशयम् ।। ३०० ।। </div>
							<div class="verse">ननु पर्यङ्क आसीनो गच्छञ्शिविकया वनम् ।।<br />वेश्मतो बहिरात्मानं द्रक्ष्यतीति न तद्यतः ।। ३०१ ।। </div>
							<div class="verse">अमात्यादीन्यथाऽऽदाय स्वात्मभोगप्रसिद्धये ।।<br />नृपः स्वदेशमध्यस्थो यथेष्टं परिवर्तते ।। ३०२ ।। </div>
							<div class="verse">स्वदेहराष्ट्रसंस्थोऽयं जाग्रद्भावनिरूपिणः ।।<br />प्राणानात्मा तथाऽऽदाय स्वप्नान्पश्यति कामतः ।। ३०३ ।। </div>
							<div class="verse">असत्योपाधिभिः सोऽयं कूटस्थासङ्गविग्रहः ।।<br />अविद्यारोपितमलो विद्ययाऽऽत्मा विशोध्यते ।। ३०४ ।। </div>
							<div class="verse">निःसङ्गस्य ससङ्गेन कूटस्थस्य विनाशिना ।।<br />आत्मनोऽनात्मना योगो वास्तवो नोपपद्यते ।। ३०५ ।। </div>
							<div class="verse">कूटस्थादत्तानुज्ञं सत्प्रत्याख्यातं सहान्वयम् ।।<br />कारकाद्यन्यतो मोहान्नाऽऽत्मानं प्रति ढौकते ।। ३०६ ।। </div>
							<div class="verse">ननु कामवशादस्य त्वयोक्तं परिवर्तनम् ।।<br />द्रष्टृदृश्यादिभावश्च कथं शुद्धस्तथा सति ।। ३०७ ।। </div>
							<div class="verse">मैवं स्वतोऽववुद्धत्वात्कुतोऽज्ञानेन संगतिः ।।<br />अज्ञानसंगतिं मुक्त्वा न स्यात्तज्जेन संगतिः ।। ३०८ ।। </div>
							<div class="verse">एवं यस्मात्स्वतः शुद्धोः द्वितीयासंगतेरयम् ।।<br />आन्मा तस्मात्स्वतो मुक्तः कूटस्थज्ञाप्तिमात्रतः ।। ३०९ ।। </div>
							<div class="verse">न यथा श्रोत्रविज्ञानं रूपेणैति समागमम् ।।<br />संसारेण तथैवाऽऽत्मा कौटस्थ्यान्नैति संगतिम् ।। ३१० ।। </div>
							<div class="verse">इत्यर्थस्याववोधार्थे परो ग्रन्थोऽवतार्यते ।। ३११ ।। <br />विशुद्धिं व्यतिरेकं च स्वप्नजाग्रदवस्थयोः ।।<br />उक्त्वाऽऽत्मनोऽद्वयत्वं च सुषुप्ते चाधुनोचयचते ।। ३१२ ।। </div>
							<div class="verse">न वेदेत्यात्मनः श्रुत्य़ा कर्तृत्वं प्रतिषिध्यते ।।<br />पश्यन्नपि यतः प्राज्ञो कौटस्थ्यान्न प्रपश्यति ।। ३१३ ।। </div>
							<div class="verse">अथ यो वेदेति तथा ज्ञातृसाक्षित्वमात्मनः ।।<br />प्रतीचोऽकारकत्वं नः सर्वत्र प्रतिपाद्यते ।। ३१४ ।। </div>
							<div class="verse">कचित्प्रमातृवित्साक्षी कचित्प्रत्ययवित्परः ।।<br />कचिद्बाह्यार्थविच्चाऽऽत्मा तत्कर्तृत्वं निषिध्यते ।। ३१५ ।।</div>
							<div class="verse">परप्रयुक्तं वेत्तृत्वं यदस्य प्रत्यगात्मनः ।।<br />संबन्धजत्वात्तस्यातः कस्येत्यत्राभिधीयते ।। ३१६ ।।</div>
							<div class="verse">कर्मोत्थत्वात्प्रमात्रादेस्तत्क्षये क्षयवत्त्वतः ।।<br />षष्ठीयं कर्मणि न्याय्या द्वयाभावविवक्षया ।। ३१७ ।। </div>
							<div class="verse">अप्यर्थे चनशब्दोऽयमभावस्यापि वारकः ।।<br />शेषशेषितिरोभावे सुषुप्तिरिह भण्यते ।। ३१८ ।। </div>
							<div class="verse">अथ केन क्रमेणायं सुषुप्तं प्रतिपद्यते ।।<br />इति क्रमविधानार्थं हिता नामेति भण्यते ।। ३१९ ।। </div>
							<div class="verse">आ नाभितस्तथा कण्ठाद्धृदयं मध्यतः स्थितम् ।।<br />सनालं पद्मकोशाभं पञ्चच्छिद्रमधोमुखम् ।। ३२० ।। </div>
							<div class="verse">स्वप्नाश्रयाणि हृन्मध्ये नीलाद्याभानि देहिनः ।।<br />स्थानानि सुरमर्त्यादिजुष्टान्यस्य भवन्त्युत ।। ३२१ ।। </div>
							<div class="verse">बिलानि सुपयश्चैता जाग्रद्वत्प्रत्ययोद्भवाः ।।<br />एकोत्तरं नाडिशतं विष्वक्ताभ्यो विनिर्गतम् ।। ३२२ ।। </div>
							<div class="verse">प्रतीन्द्रियं दश दश निर्गता विषयोन्मुखाः ।। <br />ना़ड्यः कर्मादिहेतूत्थाः स्वप्नादिफलभुक्तये ।। ३२३ ।। </div>
							<div class="verse">वहन्त्यम्भो यथा नद्यो नाड्यः कर्मफलं तथा ।।<br />अनन्तैकोर्ध्वगा नाडी तया गच्छन्विमुच्यते ।। ३२४ ।। </div>
							<div class="verse">एकैकस्याः पुनर्नाड्याः सूक्ष्मभेदाः प्रकीर्तिताः ।। <br />द्वासप्ततिसहस्रैस्ते संख्याता योगचिन्तकैः ।। ३२५ ।। </div>
							<div class="verse">कदम्बकुसुमोद्भूतकेसरा इव सर्वतः ।।<br />प्रसृता हृदयान्नाड्यो याभिर्व्याप्तं शरीरकम् ।। ३२६ ।। </div>
							<div class="verse">हितं फलं प्रयच्छन्ति यस्मात्तस्माद्धिताः स्मृताः ।।<br />हृदयात्ता विनिप्क्रान्ता यथाऽर्काद्रश्मयस्तथा ।। ३२७ ।। </div>
							<div class="verse">पुरीतदभिधानेन हृद्वेष्टनमिहोच्यते ।।<br />तत्तूपलक्षणं विद्याद्देहव्याप्तिविवक्षया ।। ३२८ ।। </div>
							<div class="verse">स्वप्नकर्मसमुद्भूता वासना या हृदि स्थिताः ।।<br />नाडीभिस्ता वितत्याऽऽत्मा स्वप्नान्पश्यति  कामतः ।। ३२९ ।।</div>
							<div class="verse">स्वाप्नान्भोगानशेषेण भुक्त्वा स्वप्नक्रियाक्षये ।।<br />ताभिरेवोपसंहृत्य प्राज्ञो याति सुषुप्तताम् ।। ३३० ।। </div>
							<div class="verse">जाग्रत्स्वप्नक्रियोद्भूतान्भुक्त्वा भोगानशेषतः ।।<br />इन्द्रियाण्युपसंहृत्य शेते नाडीभिरात्मनि ।। ३३१ ।। </div>
							<div class="verse">सामान्यप्रज्ञया देहं संव्याप्यान्तर्वहिः श्रमात् ।।<br />श्येनवत्परमं स्थानमात्माऽभ्येति सुषुप्तताम् ।। ३३२ ।। </div>
							<div class="verse">धियोऽन्तःकरणस्येह स्थानं हृदयमिष्यते ।।<br />तत्रेन्द्रियाणि सर्वाणि बुद्धितन्राणि सर्वदा ।। ३३३ ।।</div>
							<div class="verse">यत एवमतस्तानि नाडीभिः कर्मणो वशात् ।। ३३४ ।।<br />प्रसारयति धीर्वृत्तीर्मत्स्यजालकवद्बहिः ।।<br />प्रसार्याऽऽयतनस्थानि तानि धीरधितिष्ठति ।। ३३५ ।। </div>
							<div class="verse">जाग्रत्काले ततो ज्ञोऽयमभिव्यक्तविशेषधीः ।।<br />व्याप्नोति निष्क्रियः सर्वान्भानुर्दश दिशो यथा ।। ३३६ ।। </div>
							<div class="verse">ता एवेन्द्रियवृत्तीः स्वाश्चैतन्यखचिता यदा ।।<br />संयच्छति प्रतीच्यात्मा स्वपितीति तदोच्यते ।। ३३७ ।। </div>
							<div class="verse">बुद्ध्युपाध्यनुरोधेन प्रतीचः प्रभवाप्ययौ ।।<br />विक्षेपलयहीनस्तु स्वतः कुम्भखवत्परः ।। ३३८ ।। </div>
							<div class="verse">ताभिः प्रत्यवसृप्याऽऽत्मा वृत्तीर्नाडीभिरानयन् ।।<br />तप्तायोवच्छरीरं स्वं व्याप्य शेते स्व आत्मनि ।। ३३९ ।। </div>
							<div class="verse">स्वहेतुमात्रया स्थानमिन्द्रियाणां न कार्यतः ।।<br />यतोऽतश्चिन्निभेनैव व्याप्तिः स्यात्कारणात्मना ।। ३४० ।। </div>
							<div class="verse">सुषुप्तौ न शरीरेण संगतिः प्रत्यगात्मनः ।।<br />ऩापि बुद्ध्यादिभिः साक्षात्तत्स्थानासंगतेर्भवेत् ।। ३४१ ।। </div>
							<div class="verse">तीर्णो हीति तथाचैतदुत्तरत्राभिधास्यते ।।<br />सुषुप्तेऽत्र पिता चेति सर्वसंबन्धवारणम् ।। ३४२ ।।</div>
							<div class="verse">सर्वसंसारदुःखौघव्यतीतेयं पराऽऽत्मनः ।।<br />अवस्थेत्यत्र दृष्टान्तः स यथेत्यभिधीयते ।। ३४३ ।। </div>
							<div class="verse">स्तनंधयो यथा वालो रागद्वेषविवर्जितः ।।<br />तदभावाद्विकुर्वन्ति चेतो न विशयाः सदा ।। ३४४ ।। </div>
							<div class="verse">अप्ररूढेन्द्रियत्वाच्च रागद्वेपाद्यसंप्लुतिः ।।<br />मृदुकण्टकवत्तद्धीर्नालं वेद्धं स्वगोचरान् ।। ३४५ ।। </div>
							<div class="verse">सर्वत्राव्याहताज्ञश्च विधेयप्रकृतित्वतः ।।<br />राजा वाऽतिसुखी लोके प्ररूढेन्द्रियवानपि ।। ३४६ ।।</div>
							<div class="verse">विज्ञाताशेषतत्त्वो वा ब्राह्मणः कृतकृत्यतः ।।<br />आनन्दस्य परां काष्ठामतिघ्नीमेत्य निर्वृतः ।। ३४७ ।। </div>
							<div class="verse">बालादित्रयमप्येतदेको दृष्टान्त इष्यते ।।<br />बालमौढ्यमदान्धत्वनिवृत्त्यर्थं तथोच्यते ।। ३४८ ।। </div>
							<div class="verse">बालस्य निर्विवेकत्वात्सविवेकः क्षितीश्वरः ।।<br />तन्मदान्ध्यनिषेधार्थं महाब्राह्मण उच्यते ।। ३४९ ।। </div>
							<div class="verse">अतीत्य दुःखहेतून्या हन्ति दुःखान्यशेषतः ।।<br />आनन्दस्य परा निष्ठा तेनातिघ्नीति भण्यते ।। ३५० ।। </div>
							<div class="verse">निर्विकारात्मनां यस्माद्बालादीनां स्व आत्मनि ।।<br />अतीवे जायते ह्रादो दृष्टान्तः स विवक्षितः ।। ३५१ ।। </div>
							<div class="verse">परसंबन्धमेत्यात्मा कार्यकारणरूपिभिः ।।<br />ऐकात्म्यलक्षणं साक्षाच्छेत इत्यभिधीयते ।। ३५२ ।। </div>
							<div class="verse">अत्यन्तसंनिकृष्टानामपि भिन्नात्मनां मितेः ।।<br />लोचनस्थाञ्जनादीनां न दृष्टिपथतेष्यते ।। ३५३ ।। </div>
							<div class="verse">किमु प्रध्वस्तनिःशेषभेदहेताविहाऽऽत्मनि ।।<br />ग्राह्यग्राहकसंबन्धः सर्वभेदापनोदिनि ।। ३५४ ।। </div>
							<div class="verse">स्वस्थावस्थैव यैतेषां प्रसिद्धा जगतीक्ष्यते ।।<br />दृष्टान्तत्वेन स्वापस्य सैव साक्षाद्विवक्ष्यते ।। ३५५ ।।</div>
							<div class="verse">दार्ष्टान्तिकत्वेन यतः सुषुप्तोऽत्र विवक्षितः ।।<br />नापि बालादिस्वापस्य विशेषः कश्चिदीक्ष्यते ।। ३५६ ।। </div>
							<div class="verse">अव्याहतमतिर्बालः सर्वातिशयवर्जिताम् ।।<br />आऩन्दस्य परां निष्ठामतिघ्नीं प्रतिपद्यते ।। ३५७ ।। </div>
							<div class="verse">यावद्यावत्प्ररूढत्वं रागादेर्जायते शिशोः ।।<br />तावत्तावत्प्ररूढत्वं दुःखस्याप्यभिजायते ।। ३५८ ।। </div>
							<div class="verse">यथैव तत्तनुत्वं च यावद्यावदिहाऽऽत्मनः ।।<br />दुःखस्यापि तनुत्वं स्यात्तवत्तावत्सुखात्मनः ।। ३५९ ।। </div>
							<div class="verse">उत्तरोत्तरवृद्ध्याऽतो दुःखहेतुक्षयाच्छ्रुतौ ।।<br />सहस्रदशभागेन निष्ठाऽऽनन्दस्य भण्यते ।। ३६० ।। </div>
							<div class="verse">अव्यावृत्ताननुगतप्रत्यङ्भात्रसमाप्तितः ।।<br />भूम्न्येव तु परा निष्ठाऽऽनन्दस्येति श्रुतेर्वचः ।। ३६१ ।। </div>
							<div class="verse">आनन्दः स्वयमेवाऽऽत्मा भेदसंसर्गवर्जितः ।।<br />दुःखहेतुविनिर्मुक्तावतिघ्नीमेत्यतः स्वतः ।। ३६२ ।। </div>
							<div class="verse">गार्ग्यं काश्यो यदप्राक्षीत्काभूदेष तदेति तत् ।।<br />सप्रपञ्चं यथावच्च सर्वमुक्तमशेषतः ।। ३६३ ।। </div>
							<div class="verse">अनेन च यथोक्तेन पाणिपेषोत्थितस्य हि ।।<br />मोहोत्थाशेषकार्येभ्यो विशुद्धिं श्रुतिरब्रवीत् ।। ३६४ ।। </div>
							<div class="verse">कुत आगादिति त्वस्य प्रश्नार्थाविश्चिकीर्षया ।।<br />सुषुप्ताज्जाग्रदापत्तिर्यथा तदधुनोच्यते ।। ३६५ ।। </div>
							<div class="verse">नन्वस्थाद्यो हि यत्रेह स तस्मादन्यतो व्रजन् ।।<br />वेश्मतो ग्रामतो वाऽसौ तत एव व्रजेद्धुवम्  ।। ३६६ ।।</div>
							<div class="verse">तस्मात्सामर्थ्यतः सिद्ध उत्तरप्रश्ननिर्णयः ।।<br />तन्निर्णयार्थमारम्भो न कार्यो जामिदोषतः ।। ३६७ ।। </div>
							<div class="verse">न निमित्ताद्यर्थताऽपि पञ्चम्या उपपद्यते ।।<br />ऊर्णनाभ्यग्निदृष्टान्ते न निमित्तादि गम्यते ।। ३६८ ।। </div>
							<div class="verse">प्रत्युक्तौ न निमित्तादि यदि साक्षात्समीक्ष्यते ।।<br />अपादानार्थतैवास्तु दोषस्यान्यत्र दर्शनात् ।। ३६९ ।। </div>
							<div class="verse">नन्वत्रापि समो दोषो वाक्यस्य पुनरुक्तता ।।<br />नैवं यतोऽखिलध्वान्तकार्यध्वंसो विवक्षितः ।। ३७० ।।</div>
							<div class="verse">अव्यावृत्ताननुगतं पूर्णं ब्रह्म विवक्षितम् ।। <br />प्रत्यङ्भात्रैकयाथात्म्यं न दोषो जामिता ततः ।। ३७१ ।। </div>
							<div class="verse">विषयौ द्वावुपन्यस्तौ विद्याविद्यात्मनोरिह ।।<br />आत्मेत्येवेति विद्याया विषयः प्रागुदाहृतः ।। ३७२ ।। </div>
							<div class="verse">अविद्याविषयस्तावत्संसारानर्थ ईरितः ।।<br />क्रियाकारकभेदेन नामरूपक्रियात्मकः ।। ३७३ ।। </div>
							<div class="verse">तत्राविद्योद्भवं कार्यं यावत्किंचिद्विवक्षितम् ।।<br />तत्प्रत्यपादि निखिलं पूर्वं श्रुत्यैव यत्नतः ।। ३७४ ।। </div>
							<div class="verse">अविद्याप्रतिपक्षाया विद्याया विषयोऽधुना ।।<br />प्रवक्तव्योऽतस्तद्योग्यौ प्रश्नौ द्वौ समुदाहृतौ ।। ३७५ ।। </div>
							<div class="verse">हेतुस्वरूपकार्याणि विरोधीनि परस्परम् ।।<br />अविद्याविद्ययोर्यस्मात्तद्योग्यप्रश्नगीरतः ।। ३७६ ।। </div>
							<div class="verse">कारकव्यवहारोऽयमविद्याविषयः सदा ।।<br />आद्याराधेययोर्भित्तौ तयोः कारकतेष्यते ।। ३७७ ।। </div>
							<div class="verse">तद्बद्गच्छति यो यस्माद्भेदे सत्येव याति सः ।।<br />इत्यविद्याव्यवस्थेयं विद्यायास्तद्विपर्ययः ।। ३७८ ।। </div>
							<div class="verse">क्रियाकारकभेदाद्या लोकतः शेमुषी त्वभूत् ।।<br />यथास्थितात्मयाथात्म्यसम्यग्ज्ञानेन बाध्यते ।। ३७९ ।। </div>
							<div class="verse">नान्योऽयमात्माऽन्यत्राभून्नान्योऽन्यस्मात्तथैति च ।। <br />इति निःशेषतन्मोहकार्यध्वंसो विवक्षितः ।। ३८० ।। </div>
							<div class="verse">अभेदव्यतिरेकाभ्यां वस्त्वन्तरमिहाऽऽत्मनः ।।<br />श्रुत्या निषिध्यते साक्षाद्भेदहेतोर्निषेधतः ।। ३८१ ।।</div>
							<div class="verse">ननु प्राणादिभिः सद्भिः कथं निर्भेदताऽऽत्मनः ।।<br />नाऽऽत्मन्येव तदध्यासाच्छुक्तिकारजतादिवत् ।। ३८२ ।। </div>
							<div class="verse">कथं तदिति दृष्टान्त ऊर्णनाभ्यादिरुच्यते ।।<br />वास्तवं वृत्तमापेक्ष्य न त्वियं सृष्टिरात्मनः ।। ३८३ ।। </div>
							<div class="verse">नासतो जन्मना योगः सतः सत्त्वान्न चेष्यते ।।<br />कूटस्थे विक्रिया नास्ति तस्मादज्ञानतो जनिः ।। ३८४ ।। </div>
							<div class="verse">पुंस्प्रबोधप्रसिद्ध्यर्थं सृष्टिव्याजोऽयमुच्यते ।।<br />कौटस्थ्यात्त्वात्मनः सृष्टिर्न कथंचन युज्यते ।। ३८५ ।। </div>
							<div class="verse">निःशेषवेदसिद्धान्तविद्वद्भिरपि भाषितम् ।।<br />गौडाचार्यैरिदं वस्तु यथाऽस्माभिः प्रपञ्चितम् ।। ३८६ ।। </div>
							<div class="verse">मृल्लोहविस्फुल्लिङ्गद्यैः सृष्टिर्या चोदिताऽन्यथा ।।<br />उपायः सोऽवताराय नास्ति भेदः कथंचन ।। ३८७ ।।</div>
							<div class="verse">सृष्टावन्यपरायां तु न चोद्यस्यास्ति संभवः ।। <br />कूटस्थात्कथमुत्पत्तिरचित्कं चेतनात्कथम् ।। ३८८ ।। </div>
							<div class="verse">निःसाधनं च कार्याणि कथं कुर्यादनेकधा ।।<br />विश्वरूपसमुत्पत्तिरेकरूपात्कथं भेवत् ।। ३८९ ।। </div>
							<div class="verse">इत्येवमादिचोद्यानां पुंस्वभावानुरोधतः ।।<br />परिहारवच श्रौतं न च वस्त्वनुरोधतः ।। ३९० ।। </div>
							<div class="verse">ऊर्णनाभिः स्वयं कर्ता प्रयुङ्त्के कर्म चाऽऽत्मना ।।<br />तन्तून्स्वतः प्रसिद्धेन करणेन च तन्तुना ।।<br />गमिक्रियां साधयति तथैकत्रापि चाऽऽत्मनि ।। ३९१ ।। </div>
							<div class="verse">अचेतनो यथा जाल ऊर्णनाभेः सचेतनात् ।।<br />आकाशादिजगत्कार्यमात्मनश्चेतनात्तथा ।। ३९२ ।। </div>
							<div class="verse">विस्फुलिङ्गा यथा चाग्नेर्जायन्तेऽग्निस्वभावकाः ।।<br />सुषुप्तादात्मनस्तद्वत्प्राणादीनां समुद्भवः ।। ३९३ ।। </div>
							<div class="verse">सुषुप्तोदाहृतिर्येयं तया समुपलक्ष्यते ।।<br />विश्वाभिव्यक्तितः पूर्वं ब्रह्मैवानामरूपकम् ।। ३९४ ।। </div>
							<div class="verse">सर्वासूपनिषत्स्वेवं कारणं नान्यदात्मनः ।।<br />श्रूयतेऽतः परात्मैव जगतः कारणं परम् ।। ३९५ ।। </div>
							<div class="verse">ब्रह्मण्यस्तमितेऽत्यर्थं जगत्यस्मिन्नशेषतः ।।<br />जगत्प्रसूतौ को हेतुस्तदन्याव्यतिरेकतः ।। ३९६ ।। </div>
							<div class="verse">अस्तीशो व्यतिरिक्तश्चेत्सोऽपि केन प्रवर्तितः ।।<br />जगन्निर्मिनुयादेतत्स्वतश्चेत्सर्वदा न किम् ।। ३९७ ।। </div>
							<div class="verse">ऐश्वर्यं पारतन्त्रयं च नापि संभाव्यते मितेः ।।<br />नापि कार्यं विलीनत्वात्स्वात्मोत्पत्तौ प्रवर्तते ।। ३९८ ।। </div>
							<div class="verse">भिन्नं चेत्कारणात्कार्यं कार्यकारणता तयोः ।।<br />पृथक्प्रसिद्धयोः केयं हिमवद्विन्ध्ययोरिव।। ३९९ ।। </div>
							<div class="verse">अथाभिन्नं तदैकत्वात्कार्यकारणता कुतः ।।<br />नापि निष्प्रियरूपं सत्कारणत्वं समश्नुते ।। ४०० ।। </div>
							<div class="verse">तथाचाक्रियमाणं सत्कथं कार्यमिहोच्यते ।।<br />क्रियाशून्यं च यद्वस्तु तच्चाकारकमिष्यते ।। ४०१ ।। </div>
							<div class="verse">लयेनैव समाप्तत्वात्कालकर्मादिकारणम् ।।<br />स्वात्मोत्पत्तावशक्तं तद्व्यक्तं सामर्थ्यभाग्यतः ।। ४०२ ।। </div>
							<div class="verse">नित्यशक्तित्वपक्षेऽपि युगपत्प्रभवादिकम् ।।<br />प्राप्नोति सर्वकार्यस्य न च तद्वर्तते तथा ।। ४०३ ।। </div>
							<div class="verse">शक्त्युत्पत्त्यभ्युपेतौ च कारणं स्यादशक्तिमत् ।।<br />अथ शक्त्यन्तराच्छक्तिरनवस्था प्रसज्यते ।। ४०४ ।। </div>
							<div class="verse">किमपेक्ष्य व्यपेतत्वं कालोऽयं वार्तमानिकः ।।<br />यायादनागतत्वं च तस्यैक्याभागवत्त्वतः ।। ४०५ ।। </div>
							<div class="verse">नित्यमेकं विभु द्रव्यं यदि कालोऽभ्युपेयते ।।<br />अतीतानागतत्वादिभेदः स्यात्किंनिबन्धनः ।। ४०६ ।। </div>
							<div class="verse">आदित्यादिगतिश्चेत्स्यात्कालोऽव्यक्तसमुत्थितौ ।। <br />आदित्यादेर्विलीनत्वान्न तदा तत्क्रियेष्यते ।। ४०७ ।। </div>
							<div class="verse">न चावयविनो वृत्तिर्निरंशैकत्वहेतुतः ।।<br />भागेषु निष्कलत्वैक्यनिःसामान्यत्वकारणात् ।। ४०८ ।। </div>
							<div class="verse">आधारेषु निरंशेषु यद्याद्येयस्तथाविधः ।।<br />भिन्नदेशेषु तेष्वेकस्तथाचावयवी कथम् ।। ४०९ ।। </div>
							<div class="verse">तस्मान्न देशकालादिभेदो वस्त्वाश्रयो मितेः ।।<br />दिग्भेदक्लृप्तिवद्व्योम्नि भेदोऽयं तद्वदात्मनि ।। ४१० ।। </div>
							<div class="verse">जगदुत्पत्तिसंहारास्तद्वदात्मनि कल्पिताः ।।<br />वस्तुवृत्तं समालोक्य कुतः सृष्ट्यादिसंभवः ।। ४११ ।। </div>
							<div class="verse">कारकादिर्यथा भ्रान्तिस्तथा पूर्वमवादिषम् ।।<br />सर्वमात्मेति नेतीति तथा सत्युपपद्यते ।। ४१२ ।। </div>
							<div class="verse">उद्भूतिस्थितिनाशाः स्युर्जगतोऽतः प्रतिक्षणम् ।।<br />अविद्यामात्रहेतुत्वान्नामीषां विद्यते क्रमः ।। ४१३ ।। </div>
							<div class="verse">प्राणाः श्रोत्रादयोऽत्र स्युर्दश सप्त च ये मताः ।।<br />लोकाबच्छेदतोऽमीषां भेदोऽध्यात्मादिलक्षणः ।। ४१४ ।। </div>
							<div class="verse">जरायुजादिसंभेदभिन्ना लोकाः पृथग्विधाः ।।<br />तथाऽधिदेवतात्मानो देवाः स्युर्बहुभेदकाः ।। ४१५ ।। </div>
							<div class="verse">तेऽपि साधारणाः प्राणा देहेऽसाधारणास्तु ते ।।<br />भूतानां परिणामोऽयं यथाकर्म यथाश्रुतम् ।। ४१६ ।। </div>
							<div class="verse">प्राणादिजन्मना जज्ञे विस्फुलिङ्गैर्यथा शिखी ।।<br />परमात्माऽपि जज्ञे खं यथा कुम्भादिजन्मभिः ।। ४१७ ।। </div>
							<div class="verse">प्राणाद्युद्भूतितो नान्या क्षेत्रज्ञोद्भूतिरिष्यते ।।<br />श्रुतेरेतेभ्य इति हि तथा स्पष्टं वचः श्रुतम् ।। ४१८ ।। </div>
							<div class="verse">यस्मादविद्ययैवाऽऽत्मा प्राणक्षेत्रज्ञरूपभाक् ।।<br />स्वतोऽतः स परं ब्रह्म तस्योपनिषदुच्यते ।। ४१९ ।।</div>
							<div class="verse">उपासनार्थं यद्गुह्यं नामोपनिषदुच्यते ।।<br />तदस्य परमं गुह्यं तेनोपासीत तत्त्वतः ।। ४२० ।। </div>
							<div class="verse">ब्रह्मविद्याधिकारेऽस्मिन्यावत्किंचिदुपासनम् ।।<br />ब्रह्मविद्योत्थितिफलं तत्सर्वमिति निर्दिशेत् ।। ४२१ ।। </div>
							<div class="verse">गोदोहनादिवद्विद्यादेवं सर्वमुपासनम् ।।<br />विद्याधिकारजीवित्वान्न स्वतन्त्रफलं भवेत् ।। ४२२ ।। </div>
							<div class="verse">सत्यस्य सत्यमिति या ब्रह्मोपनिषदुच्यते ।।<br />प्राणा वै सत्यमित्यस्या व्याख्योपनिषदः कृता ।। ४२३ ।। </div>
							<div class="verse">नामरूपात्मकाः प्राणाः परसत्याभिसंगतेः ।।<br />सत्यमित्यभिधीयन्ते तेषां सत्यं परं पदम् ।। ४२४ ।। </div>
							<div class="verse">उक्तोपनिषदर्थस्य सम्यगाविष्कृदुत्तरम् ।।<br />यो ह वै शिशुमित्यादि भविता ब्राह्मणद्वयम् ।। ४२५ ।। </div>
							<div class="verse">कामं ह्युपनिषद्व्याख्या भवतु ब्राह्मणद्वयम् ।।<br />संसारिब्रह्मणोः कस्य नामैतदिति भण्यताम् ।। ४२६ ।। </div>
							<div class="verse">पाणिपेषप्रबुद्धस्य नाम संसारिणो यदि ।।<br />तदा स एव विज्ञेयस्तज्ज्ञानादेव मुक्तता ।। ४२७ ।। </div>
							<div class="verse">ब्रह्मशब्दाभिधेयश्च संसार्येव तदा भवेत् ।।<br />तद्बिद्या ब्रह्मविद्येति प्रतिपद्यामहे तदा ।। ४२८ ।। </div>
							<div class="verse">अथासंसारिणो नाम न्यायतोऽध्यवसीयते ।।<br />संसारिणि यदुक्तं तत्तदा तत्र भविष्यति ।। ४२९ ।। </div>
							<div class="verse">भिन्नात्मनोस्तयोर्दोषो ब्रह्मत्वप्रतिपादिकाः ।।<br />कुप्येरञ्श्रुतयः सर्वा नान्यदन्यद्भवेद्यतः ।। ४३० ।। </div>
							<div class="verse">ब्रह्मणोऽव्यतिरेके च तद्वच्चासति दुःखिनि ।।<br />ब्रह्मविद्योपदेशस्य कैमर्थक्यं प्रसज्यते ।। ४३१ ।। </div>
							<div class="verse">इति संदेहहेतुश्च विचारस्य प्रयोजकः ।।<br />तस्माद्विचारः कर्तव्य उक्तसंदेहहानिकृत् ।। ४३२ ।। </div>
							<div class="verse">नासंसारी परोऽन्योऽस्ति पाणिपेषप्रबोधितात् ।।<br />प्राज्ञावस्थात्मकाद्यस्मादुत्पत्तिः श्रूयते श्रुतौ ।। ४३३ ।। </div>
							<div class="verse">ब्रह्म तेऽहं ब्रवाणीति प्रतिज्ञाय ततो नृपः ।।<br />सुप्तं पुरुषमभ्येत्य पाणिना बोधयन्स्वयम् ।। ४३४ ।। </div>
							<div class="verse">तमवस्थान्तरं नीत्वा स्वप्नदर्शनवर्त्मना ।।<br />सुषुप्ताख्यं ततस्तस्मात्प्राणाद्युत्पत्तिमब्रवीत् ।। ४३५ ।। </div>
							<div class="verse">संसारी प्रक्रमाच्चेह नान्यः संभाव्यते ततः ।।<br />अनूद्य च प्रियात्मानं स द्रष्टव्य इतीर्यते ।। ४३६ ।। </div>
							<div class="verse">वेदान्तेषउ च सर्वेषु प्रत्यगात्मैव चोद्यते ।।<br />वेद्यत्वेन न तद्भिन्नं पश्येदित्यभिधीयते ।। ४३७ ।। </div>
							<div class="verse">अवस्थान्तरसंबन्धादसंसारी भविष्यति ।। <br />संसार्यपि स्वतोऽयं चेन्नेदृग्दृष्टेरसंभवात् ।। ४३८ ।। </div>
							<div class="verse">नान्यजातिविशिष्टोऽर्थः स्वतो जात्यन्तरं ततः ।।<br />कश्चिदेति जगत्यस्मिन्नन्यत्रेश्वरहेतुतः ।। ४३९ ।। </div>
							<div class="verse">स्वभावमपि जह्याच्चेदग्निः शीतो भवेद्धुवम् ।।<br />सर्वप्रमाणकोपश्च सर्वं स्यादधरोत्तरम् ।। ४४० ।। </div>
							<div class="verse">सांख्यादयस्तथेशस्य ह्यभावं बहुयुक्तिभिः ।।<br />आपादयन्ति यत्नेन तेभ्योऽन्यः कोऽधिको धिया ।। ४४१ ।। </div>
							<div class="verse">संसारिणोऽप्यसामर्थ्याज्जगज्जन्मादिकर्मसु ।।<br />जगद्धेतुत्वमन्याय्यमिति चेन्न श्रुतेर्बलात् ।। ४४२ ।। </div>
							<div class="verse">अक्षाद्यगोचरो यद्वच्छास्रादध्यवसीयते ।।<br />तद्वत्संसारिकारित्वं जगतो गम्यतां श्रुतेः ।। ४४३ ।। </div>
							<div class="verse">एवं तावदयं पक्षो न्यायतः प्रतिपादितः ।।<br />शास्रन्यायादितोऽन्योऽपि पक्षोऽथ प्रतिपाद्यते ।। ४४४ ।। </div>
							<div class="verse">यः सर्वज्ञः सर्वविद्योऽशनायादिविवर्जितः ।।<br />यः पृथिव्यामिति तथा नेति नेतीति चाऽऽगमः ।। ४४५ ।। </div>
							<div class="verse">अस्थूलाद्यक्षरोक्तेश्च तथाऽपूर्वादिवाक्यतः ।।<br />असंसारी परोऽस्तीशो यस्य सर्वमिदं वशे ।। ४४६ ।। </div>
							<div class="verse">स एव च जगत्कारी सत्यज्ञानादिलक्षणः ।।<br />तस्मादित्यात्मनश्चेति सामानाधिकरण्यतः ।। ४४७ ।। </div>
							<div class="verse">संसारिणो ननूत्पत्तिरेवमेवेति कीर्तिता ।।<br />नैवं महेश्वरस्यैव तत्राऽऽकाशत्वसंश्रयात् ।। ४४८ ।। </div>
							<div class="verse">ब्रह्म तेऽहं ब्रवाणीति प्रकृत्य ब्रह्मबोधनम् ।। <br />अब्रह्माप्रकृतं ब्रूयात्कथं राजाऽतिपण्डितः ।। ४४९ ।। </div>
							<div class="verse">श्रुत्यन्तरविरोधश्च संसारी चेदिहोच्यते ।।<br />सता सोम्येति सन्नाम्ना ब्रह्म तत्र विवक्षितम् ।। ४५० ।। </div>
							<div class="verse">आकाशो ह वै नामेति ब्रह्मैवानामरूपकम् ।। <br />श्रुत्यन्तरे श्रुतं साक्षादाकाशाहानवत्परम् ।। ४५१ ।। </div>
							<div class="verse">तथाचाहरहः शास्रं पर आत्मनि चेति यत् ।।<br />सुषुप्ते ब्रह्मणोऽन्यस्य नावकाशोऽस्ति दुःखिनः ।। ४५२ ।। </div>
							<div class="verse">अतद्विकारतो जन्म प्रलयश्च तथाऽऽत्मनः ।।<br />भौतिकाकाशविषयो न कथंचन युज्यते ।। ४५३ ।। </div>
							<div class="verse">जगज्जन्मादिसामर्थ्यं सामग्यादि च दुःखिनः ।।<br />संसारिणो न संभाव्यमस्मदादेर्यथा तथा ।। ४५४ ।। </div>
							<div class="verse">न शक्त्याधानकृच्छास्रं तस्याभिव्यञ्जकत्वतः ।।<br />मानान्तरविरोधेन न हि मानं प्रवर्तते ।। ४५५ ।। </div>
							<div class="verse">परस्परानपेक्षौ चेत्संसारीशौ स्वतः स्थितौ ।।<br />ऐकात्म्यं न तयोर्युक्तं प्रकाशतमसोरिव ।। ४५६ ।।</div>
							<div class="verse">अहं ब्रह्मेत्यतोऽयुक्तं ब्रह्म प्रत्यक्तयाऽञ्जसा ।।<br />ग्रहीतुं दुःकिनोऽन्यत्वाद्दोषभाक्स्यादतोऽन्यथा ।। ४५७ ।। </div>
							<div class="verse">सत्कर्मभिस्तु तं देवं जगतः कारणं परम् ।।<br />आराध्य परमोत्कर्षं तत्प्रसादात्समश्नुते ।। ४५८ ।। </div>
							<div class="verse">ब्रह्मात्मैकत्वशंसीनि वाक्यान्यपि तथा सति ।।<br />अर्थवादी भविष्यन्ति विरोधः स्यादितोऽन्यथा ।। ४५९ ।। </div>
							<div class="verse">तर्कशास्रैस्तथा लोकन्यायैरप्यविरुद्धता ।।<br />तथा सतीति संप्राप्तावत्र प्रतिविधीयते ।। ४६० ।। </div>
							<div class="verse">नैतदेवं यतोऽस्यैव मन्त्रब्राह्मणमानतः ।। <br />प्रवेशः श्रूयते साक्षात्परमेशस्य सर्वतः ।। ४६१ ।। </div>
							<div class="verse">पुरश्चक्रे द्विपदः पुरः पुरुष आविशत् ।।<br />रूपं रूपं च सर्वाणि त्वं स्री त्वं च पुमानसि ।। ४६२ ।। </div>
							<div class="verse">इति सन्त्रसमाम्नायस्तथाच ब्राह्मणान्यपि ।।<br />इह प्रविष्ट इत्युक्तिः पुरस्ताद्ब्राह्मणोदिता ।। ४६३ ।। </div>
							<div class="verse">तत्सृष्ट्वेति तथा वाक्यं तैत्तिरीयश्रुतौ श्रुतम् ।।<br />सेयमित्यादिकं वाक्यं छान्दोग्योपनिषद्यपि ।। ४६४ ।। </div>
							<div class="verse">ब्रह्मात्मशब्दयोस्तद्वदेकाधिकरणश्रुतेः ।।<br />अहं ब्रह्मेत्यवसितुं युक्तमेव भवेदतः ।। ४६५ ।। </div>
							<div class="verse">यदा चैवं स्थितः पक्षस्तदा दोषोऽयमागमत् ।। <br />संसारित्वं परस्येति तदनन्यत्वकारणात् ।। ४६६ ।। </div>
							<div class="verse">अथासंसारितैतस्य कथंचिदुपपद्यते ।।<br />तदोपदेशानर्थक्यं तमृतेऽप्यस्य मुक्ततः ।। ४६७ ।। </div>
							<div class="verse">एवं प्रचोदिते केचित्परिहारं प्रचक्षते ।।<br />सृष्टेषु न परः साक्षात्प्राविशत्परमेश्वरः ।। ४६८ ।। </div>
							<div class="verse">विकाररूपापन्नः सन्विज्ञानात्मत्वलक्षणः ।।<br />ब्रह्मादिस्थावरान्तेषु भूतेषु प्राविशत्परः ।। ४६९ ।। </div>
							<div class="verse">विज्ञानात्माऽपि महतः परमात्मस्वभावकात् ।।<br />अन्योऽनन्यश्च विज्ञेयः स्वाभाव्यात्सर्ववस्तुनः ।। ४७० ।। </div>
							<div class="verse">येनान्यस्तेन संसारी कर्माधिकृत इष्यते ।।<br />अनन्यपक्षेऽहं ब्रह्मेत्युक्तेर्ब्रह्म प्रपत्स्यते ।। ४७१ ।। </div>
							<div class="verse">यथोक्तदोषसंबन्धो नैवं सति भविष्यति ।।<br />इतोऽन्यथा कल्पनायां यतो दोषेण संगतिः ।। ४७२ ।। </div>
							<div class="verse">देहाद्युपाधिस्रंबन्धं सिद्धं मान्तरसंश्रयात् ।। <br />अनूद्य ब्रह्मता वाक्यान्न प्रविष्टाद्यतः श्रुतेः ।। ४७३ ।। </div>
							<div class="verse">विज्ञानात्मन एताः स्युर्गतयो विक्रियां प्रति ।।<br />नानाद्रव्यसमाहारः पृथिवीवत्परो भवेत् ।। ४७४ ।। </div>
							<div class="verse">तस्य सावयवस्य स्यादेकदेशस्य विक्रिया ।।<br />विज्ञानात्मेति यं प्राहुः परिणामः स आत्मनः ।। ४७५ ।। </div>
							<div class="verse">घटादिवत्क्षितेरस्य ह्येकदेशस्य विक्रिया ।।<br />संस्थानानुपमर्देन यद्वा केशोषरादिवत् ।। ४७६ ।। </div>
							<div class="verse">कार्त्स्न्येन वा परिणमेत्क्षीरद्रव्यादिवत्परः ।।<br />इयन्त एव पक्षाः स्युर्विकारे परमात्मनः ।। ४७७ ।। </div>
							<div class="verse">भिन्नद्रव्यसमूहस्य मुख्यैकत्वं न युज्यते ।।<br />एकजात्यभिसंबन्धादेकत्वं गुणतो यतः ।। ४७८ ।। </div>
							<div class="verse">तथाच सति सिद्धान्तहानिर्वः संप्रसज्यते ।। <br />नित्यं चायुतसिद्धांशानुगतोऽवयवी यदि ।। ४७९ ।। </div>
							<div class="verse">तदवस्थस्य तस्यैकदेशः संसारितामगात् ।।<br />प्रत्यंशावसितेस्तस्य तदाऽपि परमात्मनः ।। ४८० ।। </div>
							<div class="verse">स्वभागानुगतो दोषो गुणो वाऽस्य प्रसज्यते ।। <br />संसारिता परस्यैवं दोषः स्याद्दुर्निवारणः ।। ४८१ ।। </div>
							<div class="verse">निःशेषपरिणामेऽपि पयोवत्परमात्मनः ।।<br />श्रुतिस्मृत्युक्तिकोपः स्यात्स चानिष्टः प्रसज्यते ।। ४८२ ।। </div>
							<div class="verse">न जायते म्रियते वा इति षङ्भावविक्रिया - <br />निषेधकृद्वेदवाक्यं प्रत्यग्विकृतिवारणम् ।। ४८३ ।। </div>
							<div class="verse">दिव्यो ह्यमूर्तः पुरुषः सबाह्याभ्यन्तरो ह्यजः ।।<br />निष्कलं निष्क्रियं शान्तं विमलं व्योमवत्स्थितम् ।। ४८४ ।। </div>
							<div class="verse">इत्यादिशतशो वाक्यैः श्रुतिस्मृत्युदितैरमी ।।<br />सर्वे पक्षा विरुध्यन्ते त्याज्यास्तेऽतः प्रयत्नतः ।। ४८५ ।। </div>
							<div class="verse">संसारानुपपत्तिश्च कूटस्थात्मैकदेशतः ।।<br />स्वकर्मफलदेशेषु क्षेत्रज्ञस्य प्रसज्यते ।। ४८६ ।। </div>
							<div class="verse">वियुक्तस्याऽऽत्मनश्चेत्स्याद्विस्फुलिङ्गादिवद्गतिः ।।<br />तथाऽपि क्षतसंप्राप्तिरव्रणस्य प्रसज्यते ।। ४८७ ।। </div>
							<div class="verse">वारिणो मत्स्यसंचारे छिद्रसंग्रथने यथा ।।<br />भ्रमत्सु तद्वज्जीवेषु प्राप्नुतः परमात्मनः ।। ४८८ ।। </div>
							<div class="verse">तथाचाव्रणवाक्येन विरोधोऽपि प्रसज्यते ।।<br />स्वकारणातिरेकेण वृत्तिः कार्यस्य नान्यतः ।। ४८९ ।। </div>
							<div class="verse">परमात्मैकवृत्तित्वात्कुतो जीवस्य संसृतिः ।।<br />स्वप्नसंचारवत्तस्माज्जीवसंसार इष्यते ।। ४९० ।। </div>
							<div class="verse">स्थास्नुष्वपि महद्दुःखं कण्टकादिषु देहिनाम् ।।<br />परात्मनो महद्दुःखं जीवासंचरणेऽप्यतः ।। ४९१ ।। </div>
							<div class="verse">अदोषो विस्फुलिङ्गादिदृष्टान्तादिति चेन्मतम् ।।<br />नैवं यथास्थितार्थानां शास्रस्य ज्ञापकत्वतः ।। ४९२ ।। </div>
							<div class="verse">अज्ञातज्ञापकं शास्रमेवंस्वाभाव्यतो मितेः ।।<br />पदार्थान्नान्यथा कर्तुं प्रवृत्तं माननिश्चितान् ।। ४९३ ।।</div>
							<div class="verse">मूर्तामूर्तादयो यद्वत्पदार्था माननिश्चिताः ।। <br />यथादृष्टानुरोध्येव दृष्टान्तैर्वस्तु बोध्यते ।। ४९४ ।। </div>
							<div class="verse">एवं प्रवृत्तं सर्वत्र शास्रं दृष्टान्तपूर्वकम् ।।<br />न प्रमान्तरसंसिद्धविपरीतात्मबोधनम् ।। ४९५ ।। </div>
							<div class="verse">अतिशीतोऽग्निरित्यत्र दृष्टान्तानां शतैरपि ।।<br />प्रमान्तरविरुद्धत्वान्नेन्द्रेणाप्यधिगम्यते ।। ४९६ ।। </div>
							<div class="verse">मानान्तरविरुद्धं च न च मानं सदिष्यते ।। <br />मानान्तरेणासंव्याप्ते मेये स्यान्मानता यतः ।। ४९७ ।। </div>
							<div class="verse">तथा पदतदर्थांश्च लिङ्गप्रत्यक्षगोचरान् ।।<br />नानादृत्याऽऽगमेनार्थमज्ञातं वेत्ति कश्चन ।। ४९८ ।।</div>
							<div class="verse">लोकप्रसिद्धन्यायार्थैरंशांशित्वादिकल्पना ।।<br />परात्मनः कल्पयितुं नातो युक्ता कथंचन ।। ४९९ ।।</div>
							<div class="verse">विस्फुलिङ्गाद्युपन्यासः क्षेत्रज्ञपरमात्मनोः ।।<br />ऐकात्म्यप्रतिपत्त्यर्थस्तस्मादत्र विवक्षितः ।। ५०० ।। </div>
							<div class="verse">उपक्रमोपसंहाराद्यथोक्तोऽर्थो विवक्षितः ।।<br />ब्रह्मादि सर्वमात्मेति प्रतिज्ञाय श्रुतिर्यथा ।। ५०१ ।।</div>
							<div class="verse">दुन्दुभ्याद्यैश्च दृष्टान्तैर्हेतुभिश्च समर्थ्यते ।।<br />अपूर्वाद्यादिभिर्वाक्यैः प्रतिज्ञार्थोपसंहृतिः ।। ५०२ ।। </div>
							<div class="verse">सर्ववेदान्तवाक्येषु ब्रह्मैकत्वं विधीयते ।।<br />इत्यविप्रतिपत्तिर्हि व्याख्यातृणामशेषतः ।। ५०३ ।। </div>
							<div class="verse">तद्विध्येकोक्तियोगस्य ह्यक्लेशात्संभवे सति ।।<br />सृष्ट्यादिवचसां नैव युक्ताऽर्थान्तरकल्पना ।। ५०४ ।। </div>
							<div class="verse">न च प्रमाणं तत्रास्ति कल्प्यं च स्यात्फलान्तरम् ।।<br />ऐकात्म्यपरतैवातः सृष्ट्यादिवचसां भवेत् ।। ५०५ ।। </div>
							<div class="verse">आचक्षते तथाचात्र केचिदाख्यायिकां शुभाम् ।।<br />यथाभिलषितार्थोऽयं यथा संभाव्यते स्फुटः ।। ५०६ ।। </div>
							<div class="verse">यथा हि कश्चित्प्रागासीच्चक्रवर्ति सुतो युवा ।।<br />व्याधियोगोपघातादेरुन्मत्तः समपद्यत ।। ५०७ ।। </div>
							<div class="verse">ध्वस्तराजाभिमानः सन्मुग्धो वनमुपेयिवान् ।।<br />व्याधैः परिगृहीतश्च व्याधोऽस्मीत्यभिमन्यते ।। ५०८ ।। </div>
							<div class="verse">तत्कर्मा तदहंकारः कालेन महताऽभवत् ।।<br />ध्वस्तराजत्वसंस्कारो वसञ्शबरसद्मनि ।। ५०९ ।। </div>
							<div class="verse">शुभौषध्युपयोगाच्च स्वस्थधीः समजायत ।।<br />स्वस्वभावानुरोधाच्च व्याधेभ्यो व्युत्थितात्मधीः ।। ५१० ।। </div>
							<div class="verse">तच्छीलरूपकर्मभ्यो व्यावृत्तधिषणः स्वतः ।।<br />केवलस्मृत्यभावाच्च न व्याधत्वं जहात्यसौ ।। ५११ ।। </div>
							<div class="verse">कुतश्चिदागमाज्ज्ञात्वा तमुपेत्याप्रतारकः ।।<br />तज्जातिकर्मसंबन्धतत्त्ववित्तत्पितुः सखा ।। ५१२ ।। </div>
							<div class="verse">प्रवृत्त्या कर्मणा जात्या चक्रवर्त्युचितैस्तथा ।।<br />लक्षणै राजपुत्रत्वं यथा कश्चित्प्रबोधयेत् ।। ५१३ ।। </div>
							<div class="verse">लब्धमात्रस्मृतिः सोऽथ राजाऽस्मीत्यवबोधतः ।।<br />बाधित्वा स्वमसंबोधं हित्वा व्याधत्वमात्मनः ।। ५१४ ।। </div>
							<div class="verse">राज्याभिषेकमाप्नोति प्राप्य सिंहासनं पितुः ।।<br />अवाप्तराजसूनुत्वात्तत्प्राप्तौ नापि चेष्टते ।। ५१५ ।। </div>
							<div class="verse">मोहाध्यस्तात्मव्याधत्वान्मोहध्वंसातिरेकतः ।।<br />राजपुत्रत्वसंप्राप्तौ नान्यत्किंचिदपेक्षते ।। ५१६ ।। </div>
							<div class="verse">यथा तथाऽयं ब्रह्मैव ब्रह्मासंबोधमात्रतः ।।<br />बुद्धीन्द्रियशरीरादावात्मत्वं प्रतिपेदिवान् ।। ५१७ ।। </div>
							<div class="verse">सोऽयं सांसारिकैरर्थैः प्रत्यक्तत्त्वाप्रबोधतः ।।<br />विशिनष्टि स्वमात्मानं प्रतीचीनमनात्मभिः ।। ५१८ ।। </div>
							<div class="verse">संसारभूमावासीनं संसार्यस्मीत्यवस्थितम् ।।<br />मुमुक्षुं तत्त्ववित्साक्षात्संसारव्युत्थितैषणम् ।। ५१९ ।। </div>
							<div class="verse">य आत्मेत्यादिभिर्वाक्यैरन्वयव्यतिरेकतः ।।<br />तत्त्वमस्यादिवाक्येन गुरुः संबोधयेन्नरम् ।। ५२० ।। </div>
							<div class="verse">सम्यग्ज्ञानाग्निसंप्लुष्टप्रत्यक्तत्त्वमहातमाः ।।<br />हित्वा मोहोत्थमखिलं ब्रह्मैव ब्रह्म यात्यथ ।। ५२१ ।। </div>
							<div class="verse">प्रत्यक्तत्त्वतमोध्वंसव्यतिरेकेण मुक्तये ।।<br />अपेक्षते यतो नान्यत्किंचित्साधनमण्वपि ।। ५२२ ।। </div>
							<div class="verse">जन्माद्यसंभवात्तस्माद्ब्रह्मबोधातिरेकतः ।।<br />कार्यान्तरं न संभाव्यं व्यर्थं चापि भवेद्वचः ।। ५२३ ।। </div>
							<div class="verse">अंशांशित्वादि चेत्साक्षाद्ब्रह्मज्ञाने विवक्षितम् ।।<br />समुद्रादेरिव, तदा नावक्ष्यच्छ्रुतिरादरात् ।। ५२४ ।।</div>
							<div class="verse">यदनभ्युदितं वाचा मनुते मनसा न यत् ।। <br />अपूर्वादि तथा वाक्यमपि सैन्धवखिल्यवत् ।। ५२५ ।। </div>
							<div class="verse">नानात्वदृष्टिनिन्दां च मृत्योरिति तथा वचः ।।<br />अंशांशित्वविवक्षायां न प्रायोक्ष्यत्तदेदृशम् ।। ५२६ ।। </div>
							<div class="verse">एकैकरूपैकात्म्यार्थधियो दार्ढ्यप्रसिद्धये ।।<br />सृष्ट्यादिश्रुतयस्तस्मान्न तु तत्प्रत्ययाय ताः ।। ५२७ ।। </div>
							<div class="verse">न चाऽऽत्मनो निरंशस्य तथाऽसंसारिणः स्वतः ।।<br />अंशिसंसारिभावत्वं न्यायेनाप्युपपद्यते ।। ५२८ ।। </div>
							<div class="verse">कल्पितोपाधिहेतुश्चेदंशिसंसारिकल्पना ।।<br />काममस्तु न तादृक्षु धीराणां सत्यधीर्भवेत् ।। ५२९ ।। </div>
							<div class="verse">विवक्षितं चेदैकात्म्यं सर्वोपनिषदां भवेत् ।। <br />विज्ञानात्मादिसंभेदस्तद्विरुद्धः किमुच्यते ।। ५३० ।। </div>
							<div class="verse">कर्मकाण्डप्रमाणत्वविरोधध्वस्तये किल ।।<br />विज्ञानात्मादिसंभेद इति केचित्प्रचक्षते ।। ५३१ ।। </div>
							<div class="verse">ऐकात्म्यमात्रे जगति समाप्तपुरुषार्थके ।।<br />चोदनाप्रत्तिषेधौ वः स्यातां निर्विषयौ तदा ।। ५३२ ।। </div>
							<div class="verse">स्वत एव विमुक्तत्वाद्बन्धाभावात्स्वतस्तथा ।।<br />वेदान्तानां तथाऽऽरम्भो निष्फलः संप्रसज्यते ।। ५३३ ।। </div>
							<div class="verse">इत्येवमादिचोद्यानि परिहाराश्च वर्णिताः ।।<br />संबन्ध एव बहुशो विचारेषु च कीर्तिताः ।। ५३४ ।। </div>
							<div class="verse">परस्परविरोधाच्च प्रकाशतमसोरिव ।।<br />कर्मकाण्डोपनिषदोर्निप्प्रामाण्यं द्वयोरपि ।। ५३५ ।। </div>
							<div class="verse">सति यस्य प्रमाणत्वे प्रामाण्यं स्याद्दूयोरपि ।।<br />तस्यैव कर्मकाण्डस्य प्रामाण्यमवसीयताम् ।। ५३६ ।। </div>
							<div class="verse">कर्मकाण्डप्रमाणत्वे प्रामाण्यं चेद्दूयोरपि ।।<br />सर्वग्रासि तदैकात्म्यमागादिह पुनर्बलात् ।। ५३७ ।। </div>
							<div class="verse">यद्येवमप्रमाणत्वमस्तूपनिषदां तदा ।।<br />मानान्तरविरोधाच्च नैतासां मानतेष्यते ।। ५३८ ।। </div>
							<div class="verse">अपि स्वार्थविघातं च करोत्युपनिषद्यतः ।।<br />अप्रामाण्यमतस्तस्याः, कर्मकाण्डस्य मानता ।। ५३९ ।। </div>
							<div class="verse">नोक्तोत्तरत्वात्साध्वेतद्भवता परिचोद्यते ।।<br />व्यर्थतान्यार्थते नेह यथा तत्प्राक्प्रपञ्चितम् ।। ५४० ।। </div>
							<div class="verse">ब्रह्मास्मीति धियो जन्मसमकाला विमुक्तता ।।<br />यतोऽनुभूयते साक्षान्नानर्थक्यं भवेत्ततः ।। ५४१ ।। </div>
							<div class="verse">वस्तुमात्रावसायित्वं संवन्धे प्राक्प्रपाञ्चितम् ।।<br />यतोऽतो नोपनिषदामन्यार्थत्वं कथंचन ।। ५४२ ।। </div>
							<div class="verse">स्वप्रमेयप्रमोत्पत्त्यनुत्पत्त्येकहेतुके ।।<br />प्रमाणत्वाप्रमाणत्वे नान्यथा ते प्रसिध्यतः ।। ५४३ ।। </div>
							<div class="verse">किंचातो यदि नामैवं प्रकृतार्थोपयोगि यत् ।।<br />शृण्वेकाग्रमनाः सर्वं यदेवं सति वस्तु तत् ।। ५४४ ।। </div>
							<div class="verse">स्वप्रमेये प्रमां साक्षात्करोत्युपनिपद्यदि ।।<br />अप्रामाण्यं कथं तस्याः कुतोऽतो मानताऽन्यथा ।। ५४५ ।। </div>
							<div class="verse">न चेत्करोत्युपनिषत्प्रमामित्यभिधीयते ।।<br />प्रत्यक्षेण विरुद्धार्थं त्वदीयं वचनं भवेत् ।। ५४६ ।। </div>
							<div class="verse">नाग्निर्दहति काष्ठानि न तापयति भास्करः ।।<br />इति यद्वत्तथोक्तिस्ते प्रत्यक्षेण विरुध्यते ।। ५४७ ।। </div>
							<div class="verse">अग्निदाहादिवत्साक्षाद्वेदान्तज्ञानजं फलम् ।।<br />संसारानर्थहानाख्यं प्रत्यक्षमनुभूयते ।। ५४८ ।। </div>
							<div class="verse">विघ्नन्ति स्वार्थमित्युक्तं यच्च तच्चापि पेलवम् ।।<br />यथा तदुच्यमानं त्वं यथावच्छ्रोतुमर्हसि ।। ५४९ ।। </div>
							<div class="verse">स्वप्रमेयावबोधो हि मानानां स्वार्थ उच्यते ।।<br />तं चेत्कुर्वन्ति वेदान्ताः कुतस्तेषाममानता ।। ५५० ।। </div>
							<div class="verse">न च वेदान्तवाक्योत्थज्ञानस्येहास्ति बाधकम् ।।<br />बाधकानामपि सतां प्रत्यग्याथात्म्यरूपतः ।। ५५१ ।। </div>
							<div class="verse">प्रमाणमप्रमाणं च प्रमाभासस्तथैव च ।।<br />कुर्वन्त्येव प्रमां यत्र तदसंभावना कुतः ।। ५५२ ।। </div>
							<div class="verse">किमेकविषयत्वेन किंवा विषयभेदतः ।।<br />विरोधः स्यात्प्रमाणानामित्येतदभिधीयताम् ।। ५५३ ।। </div>
							<div class="verse">मानान्तरेण संवादो यदि चेदनुवादिता ।।<br />विरोधो न तु मानानां सदैकार्थसमागमे ।। ५५४ ।। </div>
							<div class="verse">भिन्नप्रमेयतायां च श्रोत्रादीनां यथा तथा ।।<br />परस्परानपेक्षत्वान्नितरामविरुद्धता ।। ५५५ ।। </div>
							<div class="verse">न चैकमेव सद्वाक्यं करोति न करोति च <br />प्रमां तत्प्रतिषेधं च कुर्वत्क्वचिदिहेष्यते ।। ५५६ ।। </div>
							<div class="verse">अग्निः शीतस्तथोष्णश्चेत्येवमाद्युक्तितो ननु ।। <br />विरुद्धार्थावभासोऽयं जायमानः समीक्ष्यते ।। ५५७ ।। </div>
							<div class="verse">नैकस्मान्नापि च द्वाभ्यां विरुद्धार्थोऽवसीयते ।।<br />अनूद्योक्त्येकदेशेन शीतोऽग्निरिति योध्यते ।। ५५८ ।। </div>
							<div class="verse">संभवत्येव शीतोऽग्निः प्रमाणान्तरगोचरः ।।<br />मानान्तरविरोधोऽपि तथाच सति नेष्यते ।। ५५९ ।। </div>
							<div class="verse">शीतवद्वा भवेच्छीतः शैत्यस्यानपहारतः ।।<br />एवमप्यविरोधः स्यादस्य मानान्तरैरपि ।। ५६० ।। </div>
							<div class="verse">शैशिरोऽग्निर्भवेच्छीतस्तथोष्णः पार्थिवो भवेत् ।।<br />भिन्नार्थत्वावबोधित्वाद्वाक्ययोर्न विरुद्धता ।। ५६१ ।। </div>
							<div class="verse">ऐकार्थ्ये न विरोधोऽस्ति द्व्यर्थत्वेऽपि न माश्रयात् ।। <br />मानान्तराच्च नैवास्ति मान्तराविषयत्वतः ।। ५६२ ।।</div>
							<div class="verse">अभ्युपेत्यैतदुदितं न तु वाक्यविदां नयः ।।<br />यदनेकार्थबोधित्वमेकस्य वचसः सतः ।। ५६३ ।। </div>
							<div class="verse">अर्थैकत्वादिति तथा वाक्यलक्षणमुच्यते ।।<br />अनेकार्थाववोधित्वे न स्याल्लक्षणवद्वचः ।। ५६४ ।। </div>
							<div class="verse">एकमेव यदा वाक्यं कृत्स्नो वेदोऽभ्युपेयते ।।<br />वाक्यान्तरासंभवतस्तदा केन विरुद्धता ।। ५६५ ।। </div>
							<div class="verse">वाक्यद्वयं चेदथवा सिद्धसाध्यार्थभेदतः ।।<br />तदाऽपि न विरोधोऽत्र विभिन्नार्थावबोधिनोः ५६६ ।। </div>
							<div class="verse">नापि स्वार्थं परार्थं वा विहन्त्युपनिषत्कचित् ।।<br />कथं चेदुच्यमानं तच्छृण्वेकाग्रमना यथा ।। ५६७ ।। </div>
							<div class="verse">सर्वमात्मेति चेत्कुर्यात्प्रमेयविषयां प्रमाम् ।।<br />विहन्त्युपनिषत्स्वार्थमिति निर्लज्जगीरियम् ।। ५६८ ।। </div>
							<div class="verse">निःशेषपुरुषार्थाप्तिः सर्वानर्थात्ययः सदा ।।<br />वेदान्तज्ञानतश्चेत्स्यात्स्वार्थोऽतोऽन्यः क इष्यते ।। ५६९ ।। </div>
							<div class="verse">निषेधति विधत्ते वा न चाप्युपनिषत्क्रियाम् ।।<br />प्रत्यक्तत्वैकसंबोधे तद्वाकयोपक्षयत्वतः ।। ५७० ।। </div>
							<div class="verse">न चापि कर्मकाण्डोक्तिः स्वार्थे न कुरुते प्रमाम् ।।<br />स्वार्थे च सा प्रमां कुर्वत्यमानं कथमुच्यते ।। ५७१ ।। </div>
							<div class="verse">प्रात्यक्ष्याच्च प्रमोत्पत्तेर्ज्योतिष्टोमादिवाक्यतः ।। <br />प्रमैवोत्पद्यते नेति वक्तुमेतन्न शक्यते ।। ५७२ ।। </div>
							<div class="verse">विषयापहृतेर्नो चेद्वेदान्तोक्त्या प्रमोत्थितिः ।।<br />न प्रत्यक्षबलीयस्त्वादनुमानप्रबोधतः ।। ५७३ ।। </div>
							<div class="verse">यथासिद्धान्युपादाय कामद्वेपवशानुगः ।।<br />इष्टमेव सदा मे स्यान्मा भूच्चानिष्टमण्वपि ।। ५७४ ।। </div>
							<div class="verse">साधनानीष्टलाभार्थमनिष्टार्थापनुत्तये ।।<br />आचक्षाणा श्रुतिः पुंसो नान्यार्थं वक्ति कंचन ।। ५७५ ।। </div>
							<div class="verse">यथा काम्याग्निहोत्रादौ साध्यसाधनसंगतिम् ।।<br />विदधन्नानृतत्वादि कामानां वक्ति कुत्रचित् ।। ५७६ ।। </div>
							<div class="verse">न चापि न प्रवर्तन्ते पुरुषाः काम्यकर्मसु ।।<br />यतोऽतत्त्वविदां कामो न कदाचिन्निवर्तते ।। ५७७ ।। </div>
							<div class="verse">अकामतः क्रिया काचिदृश्यते नेह कुत्रचित् ।।<br />यद्यद्धि कुरुते किंचित्तत्तत्कामस्य चेष्टितम् ।। ५७८ ।। </div>
							<div class="verse">स यथाकाम इत्यादिरेषोऽर्थश्च सविस्तरः ।।<br />वक्ष्यतेऽकामयमानश्च तथाऽकुर्वन्विमुच्यते ।। ५७९ ।। </div>
							<div class="verse">सर्वाधिकारप्रध्वंसान्न कृतस्नात्मावबोधिनः ।।<br />प्रवृत्तौ वा निवृत्तौ वा गुणभावः सदेष्यते ।। ५८० ।। </div>
							<div class="verse">अतो निर्विषयत्वादि ब्रह्मैकत्वाद्यदीरितम् ।। <br />तत्सर्वं परिहृतं हेयंं यथोक्तेनैव वर्त्मना ।। ५८१ ।। </div>
							<div class="verse">न निवर्तयितुं शक्तं रागाद्याकृष्टचेतसः ।।<br />शास्रं विरक्तचित्तान्वा न प्रवर्तयितुं क्षमम् ।। ५८२ ।। </div>
							<div class="verse">इष्टानिष्टकलानीति साधनानि प्रकाशयेत ।।<br />न निवृत्तिं प्रवृत्ति वा पुंसः शास्रं करोति तत् ।। ५८३ ।। </div>
							<div class="verse">अपि शास्रं समुल्लङ्घ्य रागादिबलवत्तया ।।<br />प्रवर्तमानाः पुरुषा दृश्यन्तेऽद्यापि कामिनः ।। ५८४ ।। </div>
							<div class="verse">साध्यसाधनसंबन्धानिष्टानिष्टफलोदयान् ।।<br />शास्रं त्वादित्यवत्साक्षात्प्रकाशयति तान्सदा ।। ५८५ ।। </div>
							<div class="verse">तेषु शास्रैकदीपेषु साध्यसाधनवर्त्मसु ।।<br />यथारुचि प्रवर्तन्ते पुरुषा न तु शास्रतः ।। ५८६ ।। </div>
							<div class="verse">विधिशास्रस्य नैवातो वेदान्ता बाधकाः सदा ।।<br />न च निर्विषयं तत्स्यान्मेयभेदात्त्वगादिवत् ।। ५८७ ।। </div>
							<div class="verse">केचित्तु पण्डितंमन्या विरोधीनि परस्परम् ।।<br />संभावयन्ति मानानि सर्वाण्यैकात्म्यवस्तुनि ।। ५८८ ।। </div>
							<div class="verse">श्रोत्रदिभिर्यतो भिन्ना मिथः शब्दादयस्त्वमी ।।<br />मीयन्ते सर्वमात्मेति प्रत्यक्षेण विरुध्यते ।। ५८९ ।। </div>
							<div class="verse">शब्दाद्यर्थोपलब्धारः कर्तारश्च पृथक्पृथक् ।।<br />यस्मादिहानुमीयन्ते तस्माल्लिङ्गविरोधिता ।। ५९० ।। </div>
							<div class="verse">तथाऽऽगमविरोधं च ग्रामकामादिभेदतः ।।<br />उद्भासयन्ति संहृष्टा ब्रह्मैकत्वप्रदूषकाः ।। ५९१ ।। </div>
							<div class="verse">ब्रह्मैकत्वविरोधो वः कथं भिन्नार्थबुद्धिभिः ।।<br />इति ब्रह्मविदोपेत्य प्रष्टव्या भेदवादिनः ।। ५९२ ।। </div>
							<div class="verse">किं भोः शब्दादिभेदेन खस्यैकत्वं विरुध्यते ।।<br />न चेद्विरुध्यतेऽथोच्चैर्विरोधः किमीतीर्यते ।। ५९३ ।। </div>
							<div class="verse">सत्परिच्छेदकैर्नापि प्रत्यक्षाद्यैर्ग्रहो भवेत् ।।<br />व्यावृत्तेरन्यतोभावमात्रायाः केनचित्कचित् ।। ५९४ ।। </div>
							<div class="verse">द्वैतग्राहि यथा मानं न किंचिदपि विद्यते ।।<br />तथोदर्के प्रवक्ष्यामि नातो मानविरोधिता ।। ५९५ ।। </div>
							<div class="verse">यच्चोक्तमनुमीयन्ते प्रतिदेहं पृथग्विधाः ।।<br />शब्दाद्यर्थोपलब्धारः कर्तारश्चापि कर्मणाम् ।। ५९६ ।। </div>
							<div class="verse">भिन्नाः कैरनुमीयन्त इति पृष्टो वदेद्यदि ।।<br />अस्माभिर्लिङ्गकुशलैरित्येतच्च न युक्तिमत् । ५९७ ।। </div>
							<div class="verse">अऩन्यमानमेयेऽर्थे न भेदः प्रत्यगात्मनि ।।<br />पराङ्भानप्रमेयाश्च नाऽऽत्मानः स्तम्भकुम्भवत् ।। ५९८ ।।  </div>
							<div class="verse">अनुमाकुशला यूयं क इत्येतद्विभाष्यताम् ।। ५९९ ।। <br />देहेन्द्रियमनोबुद्धिक्षेत्रज्ञेषु पृथक्पृथक् ।।<br />नानुमाकौशलं तावत्प्रत्येकं तेषु विद्यते ।। ६०० ।। </div>
							<div class="verse">देहादिसाधनास्तस्माद्वयमात्मान एव हि ।।<br />भूरिसाधनसाध्यत्वात्क्रियाणां नो विभिन्नता ।। ६०१ ।।</div>
							<div class="verse">भूरिसाधनसाध्यत्वात्क्रियाणामिति चेद्भवेत् ।।<br />हेतुस्तवाप्यनेकत्वमेकस्यापि प्रसज्यते ।। ६०२ ।। </div>
							<div class="verse">आत्मादीनां क्रियास्तित्वात्प्रत्येकं कारकत्वतः ।।<br />अग्न्यादीनामिव तत आत्मानेकात्वमापतेत् ।। ६०३ ।। </div>
							<div class="verse">अनुमाऽपि क्रिया साक्षाद्भवतैवाभ्युषेयते ।।<br />शरीरेन्द्रियबुद्ध्यादेः प्रत्येकं स्यादनेकता ।। ६०४ ।। </div>
							<div class="verse">बहुसाधनसाध्यत्वात्क्रियाणामितिहेतुतः ।।<br />एवंलक्षणहेतूक्तिर्मौर्ख्यलिङ्गं भवेदतः ।। ६०५ ।। </div>
							<div class="verse">गुणक्रियाणां सर्वासां कर्तृमात्रव्यपाश्रयात् ।।<br />अनैकान्तिकता हेतोस्तथा वः संप्रसज्यते ।। ६०६ ।। </div>
							<div class="verse">अपक्षधर्मता हेतोर्नामरूपाश्रयत्वतः ।।<br />धर्माभावात्प्रतीचश्च तद्भेदे हेतुता कुतः ।। ६०७ ।। </div>
							<div class="verse">ऐकात्म्यवन्तो देहाः स्युर्विवादो येषु वर्तते ।.<br />शरीरत्वाविशेषत्वात्प्रतिवादिशरीरवत् ।। ६०८ ।। </div>
							<div class="verse">तथेन्द्रियमनोबुद्धिविषयेप्वपि योजयेत् ।।<br />ऐकात्म्यं सर्वभूतेषु प्रात्यक्ष्याच्चाऽऽत्मनस्तथा ।। ६०९ ।। </div>
							<div class="verse">आत्मप्रत्यय एकात्मा सर्वदेहेषु सर्वदा ।।<br />नानात्मवदनेकत्वं कश्चिदात्मनि वीक्षते ।। ६१० ।। </div>
							<div class="verse">अनुमानादनेकत्वमात्मनो ये प्रचक्षते ।।<br />तेषां प्रत्यक्षमानेन बाधो लिङ्गधियो भवेत् ।। ६११ ।। </div>
							<div class="authorline" align="center">इति श्रीबृहदारण्यकोपनिषद्भाष्यवार्तिके द्वितीयाध्यायस्य प्रथमं ब्राह्मणम्  </div>
					</div>
		<hr> 
					<div class="section" type="brahmana" id="BRVS_C02_S02">
						<div class="sname" align="center"> ॥ द्वितीयमश्वमेधब्राह्मणम्  ॥</div>
							<div class="verse">जगज्जनिस्थितिध्वंसा यस्मात्सिध्यन्ति तत्परम् ।।<br />ब्रह्मेति प्राक्प्रतिज्ञाय यथावदुपदर्शितम् ।। १ ।। </div>
							<div class="verse">तस्योपनिषदित्युक्तं तद्व्याख्याऽत्राधुनोच्यते ।।<br />आ मैत्रेय्याः परब्रह्मसत्यस्य प्रतिपत्तये ।। २ ।। </div>
							<div class="verse">सृष्टिप्रस्ताव एतस्मिन्प्राणादेर्जन्म सूत्रितम् ।।<br />यतोऽतः प्राणसंबन्धात्पूर्वं व्याख्या प्रपञ्चयते ।। ३ ।। </div>
							<div class="verse">ततः परेण लोकादेरपि याथात्म्यमुच्यते ।।<br />अध्यात्ममधिदैवं च देवताकरणाश्रयम् ।। ४ ।। </div>
							<div class="verse">प्राणादि सर्वमेवेदं पञ्चभूतसतत्त्वकम् ।।<br />न हि भूतातिरेकेण प्रतीचः किंचिदिष्यते ।। ५ ।। </div>
							<div class="verse">प्राणा वै सत्यमित्युक्तं के प्राणा इति यत्नतः ।।<br />व्याख्यायन्तेऽथ ते प्राणास्तथोपनिपदश्च याः ।। ६ ।। </div>
							<div class="verse">प्राणेन मध्यमेनान्नं जग्धं वागादितर्पणम् ।।<br />यथा करोति तद्वाच्यं प्राणोपनिषदश्च याः ।। ७ ।। </div>
							<div class="verse">यो ह वा इति प्रश्नोक्तिस्तस्यायमिति निर्णयः ।।<br />शरीरेऽभ्याहितः प्राणो मूर्ध्नि प्रत्याहितस्तथा ।। ८ ।। </div>
							<div class="verse">विषयेष्वनभिष्वङ्गाच्छिशुः  प्राणोऽभिधीयते ।। <br />वागादेरिव नाऽऽसङ्गो यतः प्राणस्य विद्यते ।। ९ ।। </div>
							<div class="verse">शीर्षण्यप्राणसंस्था ये शब्दाद्यासङ्गलक्षणाः ।। <br />भ्रातृव्यास्ते सहोत्पत्तेः प्रत्यग्दृष्ट्यपहारतः ।। १० ।। </div>
							<div class="verse">शरीरमस्याऽऽधानं स्याच्छरीरेऽवस्थितो यतः ।।<br />सामान्यवृत्त्या प्राणोऽयं तस्मादाधानमुच्यते ।। ११ ।। </div>
							<div class="verse">शरीराश्रयिणं प्राणं यतो वागादयः श्रिताः ।।<br />अलं स्वकार्यनिष्पत्तौ न तु प्राणैकसंश्रिताः ।। १२ ।। </div>
							<div class="verse">प्रति प्रत्याहितत्वाच्च प्रत्याधानं शिरो विदुः ।।<br />शिरोदेशविशेषेषु प्रति प्रति स आहितः ।। १३ ।। </div>
							<div class="verse">अऩ्नपानसमुत्था हि शक्तिः प्राणो बलं तथा ।।<br />बलावष्टम्भ एतस्मिन्प्राणो देहेऽवतिष्ठते ।। १४ ।। </div>
							<div class="verse">अबल्यं नीत्वेति तथा प्राणोत्क्रान्तिः प्रवक्ष्यते ।। <br />उच्छ्ट्वासादिक्रियं केचिद्वायुं स्थूणां प्रचक्षते ।। १५ ।। </div>
							<div class="verse">जाठराग्न्यभिसंबन्धाज्जग्धमन्नं त्रिधा क्रमात् ।।<br />परिणामं व्रजत्यतत्स्थूलमध्यमसूक्ष्मतः ।। १६ ।। </div>
							<div class="verse">स्थूलांशः पृथिवीमेति पुरीषं मूत्रमेव च ।।<br />स्थूलदेहोपचित्यर्थो मध्यमोंऽशः प्रकीर्तितः ।। १७ ।।</div>
							<div class="verse">यस्तु सूक्ष्मो रसोऽन्नस्य भागोऽमृतमितीर्यते ।। <br />स हृद्देशं समागम्य नाडीमध्यसमाश्रयः ।। १८ ।। </div>
							<div class="verse">हृदयाद्विप्रकीर्णाभिर्नाडीभिर्लिङ्गदेवताः ।।<br />प्रीणयन्नुपचिन्वश्च दामान्नमिति भण्यते । १९ ।। </div>
							<div class="verse">देहं रसादिना बद्ध्वा सूक्ष्मांशेन शिशुं तथा ।।<br />पाशद्वयाभिसंबन्धादन्नं दामेति शब्द्यते ।। २० ।। </div>
							<div class="verse">दाम प्रतनुतां याति यदा कर्मक्षयात्तदा ।।<br />यथास्वं यान्त्यथ प्राणा देहादुच्छिन्नबन्धनाः ।। २१ ।। </div>
							<div class="verse">प्रत्याधानसमूढस्य शिशोस्तस्यैव काश्चन ।।<br />अक्ष्ण्युपनिषदो वाच्यास्तमेता इत्यतः श्रुतिः ।। २२ ।। </div>
							<div class="verse">उपासतेऽक्षणि प्राणं रुद्राद्याः सप्त देवताः ।।<br />अक्षीणा इति ता ज्ञात्वा नान्नक्षयमुपाश्नुते ।। २३ ।। </div>
							<div class="verse">मूर्ध्नि प्रत्याहितं प्राणमृषयः प्राणसंज्ञकाः ।।<br />रुद्राद्य मध्यमे यत्नात्सततं पर्युपासते ।। २४ ।। </div>
							<div class="verse">अक्षण्येव यतः पूर्वं व्याख्यातो देवतागणः ।।<br />श्रोत्रादिकारणार्थोऽथं श्लोकस्तस्मादुदाहृतः ।। २५ ।। </div>
							<div class="verse">विश्वरूपं यशो ज्ञेयं शब्दाद्यर्थावभासकम् ।।<br />तेजस्तच्चाप्यनेकात्मविभिन्नार्थावभासनात् ।। २६ ।।</div>
							<div class="verse">तीरे तस्याऽऽसते सप्त वायवः करणाश्रयाः ।।<br />ऋषयश्च यशश्चेति प्राणा उक्तेन हेतुना ।। २७ ।। </div>
							<div class="verse">वक्तृत्वात्तृत्वभेदेन वाग्द्विघैकैव भिद्यते ।। <br />सप्तमी चाष्टमी चेति सैवैका प्रोच्यते ततः ।। २८ ।। </div>
							<div class="verse">वर्णनिष्पादनं वाचा तथाऽऽद्यरसवेदनम् ।।<br />भवेद्दूिकर्मसंयोगात्सप्तमी चाष्टमी च वाक् ।। २९ ।। </div>
							<div class="verse">विशिष्टाह्वानसिद्ध्यार्थमृषीणामुत्तरा श्रुतिः ।।<br />इमावेवेति च तथा फलवत्स्यादुपासनम् ।। ३० ।। </div>
							<div class="verse">सर्वस्येति फलोक्तिः स्यादुक्तोपासनकर्मणः ।।<br />अन्नात्तृत्वनिषेधार्थं सर्वमस्येति भण्यते ।। ३१ ।। </div>
							<div class="authorline" align="center">इति श्रीबृहदारण्यकोपनिषद्भाष्यवार्तिके द्वितीयाध्यायस्य द्वितीयं ब्राह्मणम् </div>
					</div>
		<hr>
					<div class="section" type="brahmana" id="BRVS_C02_S03">
						<div class="sname"align="center"> ॥ तृतीयं ब्राह्मणम्  ॥</div>
							<div class="verse">प्राणोपनिषदश्चोक्ताः प्राणाश्चापि समासतः ।।<br />यत्तु तेषां परं सत्यं तदिदानीं निरूुप्यते ।। १ ।। </div>
							<div class="verse">प्राणाः किमात्मकास्तेषां कथं सत्यत्वमिष्यते ।। <br />इत्येवमादि वक्तव्यमित्यर्थः पर आगमः ।। २ ।। </div>
							<div class="verse">पञ्चभूतसतत्त्वानां शरीरकरणात्मनाम् ।।<br />स्वरूपनिश्चयार्थाय प्रारब्धं ब्राह्मणं परम् ।। ३ ।। </div>
							<div class="verse">यदुपाधिनिषेधोक्त्या नेतीति ब्रह्मणः स्फुटम् ।। <br />आविश्चिकीर्षितं तत्त्वं तदेतदधुनोच्यते ।। ४ ।। </div>
							<div class="verse">स्वतोऽरूपं परं ब्रह्म तदविद्यादिहेतुतः ।। <br />द्विरूपमिति निर्दिष्टं वियद्वत्कुम्भसंश्रयात् ।। ५ ।। </div>
							<div class="verse">रूपे वा ब्रह्मणो विद्यान्मूर्तामूर्ते सवासने ।।<br />ब्रह्मैव रूप्यते ताभ्यां ब्रह्मत्वं न हि रूपवत् ।। ६ ।। </div>
							<div class="verse">अविद्यामात्रोपाध्येतद्ब्रह्म कारणमुच्यते ।। <br />तदेव ज्ञातृतामेति बुद्ध्युपाधिसमाश्रयात् ।। ७ ।। </div>
							<div class="verse">तद्वृत्त्युपाधिसंस्थं सत्तज्ज्ञानमिति भण्यते ।।<br />देवतेन्द्रियसंबन्धं तत्तत्तदभिधीयते ।। ८ ।। </div>
							<div class="verse">तथा देहादिसंबन्धं दुःखजात्यादिमद्भवेत् ।।<br />गोधनाद्यभिमान्येवं धनी गोमानितीर्यते ।। ९ ।। </div>
							<div class="verse">अन्तर्यामी तथा साक्षी सर्वज्ञश्चेत्यविद्यया ।।<br />मिथ्याध्यासैश्च तत्कार्यैरप्रमेयं प्रमीयते ।। १० ।। </div>
							<div class="verse">एकं तावदिदं रूपं ब्रह्मणो मोहहेतुजम् ।।<br />प्रत्यङ्भात्रैकधीगम्यं रूपं वास्तवमात्मनः ।। ११ ।। </div>
							<div class="verse">अव्यावृत्ताननुगतं द्वितीयासंभवादजम् ।।<br />न वाक्यपदयोरर्थो भेदसामान्यवर्जनात् ।। १२ ।। </div>
							<div class="verse">न प्रमाणान्तरैर्गम्यं पराग्घेत्वसमन्वयात् ।।<br />अनपेक्षितमात्रादि तदविद्यासमन्वयात् ।। १३ ।। </div>
							<div class="verse">आत्मप्रत्ययर्मेकात्म्यं द्वितीयस्त्वात्मनो भवेत् ।।<br />अनात्मप्रत्ययोऽतोऽहं स्वत एकोऽस्मि केवलः ।। १४ ।। </div>
							<div class="verse">यन्निषेधमुखेनेदं नेति नेतीति भण्यते ।।<br />अविद्यामवधिं कृत्वा द्वे रूपे ब्रह्मणस्त्विमे ।। १५ ।। </div>
							<div class="verse">अवधारणाय वावेति द्वे एवेति विनिश्चितौ ।।<br />समुच्चिते सजातीयैरुत्तरैस्ते विशेषणैः ।। १६ ।। </div>
							<div class="verse">वावशब्दं चशब्देन प्रत्याहृत्याभिधीयते ।।<br />मूर्तमेव च तद्रूपं ब्रह्मणोऽमूर्तमेव च ।। १७ ।। </div>
							<div class="verse">अविद्यावत्परं ब्रह्म मूर्तामूर्तादिलक्षणैः ।।<br />विशिष्यते न धर्माणां मिथः संगतिरिष्यते ।। १८ ।।</div>
							<div class="verse">विशेष्यार्थैकतन्त्रत्वाद्धर्माणां न परस्परम् ।।<br />तथाऽनपेक्षतस्तेषां संगतिः स्यात्कदाचन ।। १९ ।। </div>
							<div class="verse">विज्ञानपुरुषान्तस्य ब्रह्मणः परमात्मनः ।।<br />तमस्विनोऽथ द्वे रूपे तदन्याव्यतिरेकतः ।। २० ।। </div>
							<div class="verse">क्लृसर्पादिभिर्यद्वदज्ञातायाः स्रजः सदा ।।<br />वास्तवोऽवास्तवो वा न व्यतिरेको न चान्वयः ।। २१ ।। </div>
							<div class="verse">तद्वन्न व्यतिरेकेण ब्रह्मणो द्वे स्वतः सदा ।।<br />नापि चाव्यतिरेकेण ते तु ब्रह्मैव निर्द्वयम् ।। २२ ।। </div>
							<div class="verse">अण्वाद्यवयवं मूर्तं पीनं संस्थानवदृढम् ।।<br />तद्विरुद्धममूर्तं स्यान्निरंशं देशवन्न च ।। २३ ।। </div>
							<div class="verse">मर्त्यंं मरणधर्मि स्याद्यद्विनश्वरलक्षणम् ।।<br />अमृतं तद्विरुद्धं च ध्रुवं यन्न विपद्यते ।। २४ ।। </div>
							<div class="verse">आश्रितं स्थितमत्र स्याद्गत्वाऽव्याप्य च तिष्ठति ।।<br />तद्विरुद्धं तथा यत्स्यादेत्येव न तु तिष्ठति ।। २५ ।। </div>
							<div class="verse">सदिति व्यक्तरूपं यद्गृह्यमाणविशेषणम् ।।<br />प्रत्यक्षं तद्विरुद्धं त्यदप्रत्यक्षं तथोच्यते ।। २६ ।। </div>
							<div class="verse">क्षितिर्जलं तथा वह्निरित्येतन्मूर्तमु्च्यते ।।<br />भूतद्वयममूर्तं च वायुश्चाऽऽकाशमेव च ।। २७ ।। </div>
							<div class="verse">मूर्तं मर्त्यं स्थितं सच्च क्षित्यबग्नित्रयं विदुः ।।<br />अमूर्तामृतयत्त्यत्तु वाय्वाकाशद्वयं स्मृतम् ।। २८ ।। </div>
							<div class="verse">मूर्तत्वादेव मर्त्यं तन्मर्त्यत्वादेव तत्स्थितम् ।।<br />स्थितत्वादिन्द्रियग्राह्यं निर्धार्येदंतया पृथक् ।। २९ ।। </div>
							<div class="verse">सोपाख्यत्वान्न तद्व्यापि क्कचिदेकांशवित्स्थितेः ।।<br />स्थितत्वाच्चापि तन्मर्त्यं मर्त्यत्वान्मूर्तमेव च ।। ३० ।। </div>
							<div class="verse">अमूर्तत्वादमर्त्यं तद्यद्व्यापि त्यदतीन्द्रियम् ।।<br />अतीन्द्रियत्वात्तद्व्यापि व्यापित्वाच्चामृतं ततः ।। ३१ ।। </div>
							<div class="verse">अस्थितत्वादमूर्तं तदाकारव्यक्तिवर्जितम् ।।<br />हेतुतत्फलरूपेण मूर्तादेः संगतिर्मिथः ।। ३२ ।।</div>
							<div class="verse">अक्षसूत्रवदन्योन्यं सामर्थ्यस्याप्रहाणतः ।।<br />हेतुतद्वत्तया ज्ञेयाऽमूर्तादेरपि संगतिः ।। ३३ ।। </div>
							<div class="verse">संभवेऽन्यतमस्यापि सर्वेषां संभवो यतः ।।<br />अतोऽवधारणार्थाय तत्रैवग्रहणं कृतम् ।। ३४ ।। </div>
							<div class="verse">तयोरुद्दिष्टयोर्मूर्तं प्रथमं तावदुच्यते ।।<br />अन्यद्वाय्वन्तरिक्षाभ्यां भूतत्रयमिहोच्यते ।। ३५ ।।</div>
							<div class="verse">मूर्तं संस्थानवद्ध्येतत्तथा मर्त्यं विनाशवत् ।।<br />एतत्स्थितं परिच्छिन्नमेतत्सत्सविशेषणम् ।। ३६ ।। </div>
							<div class="verse">चतुर्विशेषणस्यास्य क्षित्यवग्न्यात्मकस्य हि ।।<br />चतुष्टयरसत्वार्थं पुनरुच्चारणं कृतम् ।। ३७ ।। </div>
							<div class="verse">सर्वव्यापी रसो ह्येष शश्वत्तपति यो रविः ।।<br />चतुष्टयान्वयादेष भूतत्रयरसः स्मृतः ।। ३८ ।। </div>
							<div class="verse">य एष तपतीत्यन्न मण्डलं परिगृह्यते ।।<br />चतुष्टयं हि मूर्तादि मण्डले गृह्यते यतः ।। ३९ ।। </div>
							<div class="verse">चतुर्णामन्वयो हीति हेतुनाऽत्र विभाव्यते ।। <br />सतश्च ग्रहणं विद्याच्चतुर्णामुपलक्षणम् ।। ४० ।। </div>
							<div class="verse">कृष्णसारं यथा स्थानं चक्षुषः करणात्मनः ।।<br />तथा हिरण्यगर्भस्य मण्डलं करणात्मनः ।। ४१ ।।</div>
							<div class="verse">उत्सर्गाद्रूपनिर्माणे प्राधान्यं तेजसो यतः ।।<br />तस्माद्रसत्वनिर्देशः क्रियते मण्डलात्मनि ।। ४२ ।। </div>
							<div class="verse">अष्क्लिन्नः पार्थिवो धातुस्तेजसा परिपच्यते ।।<br />उङ्कुराद्यभिनिष्पत्तौ मुख्यतैवं हि तेजसः ।। ४३ ।। </div>
							<div class="verse">सारस्रयाणां भूतानां रसो मण्डलमुच्यते ।।<br />एतत्साराणि हि त्रीणि भूतान्याहुर्विपश्चितः ।। ४४ ।। </div>
							<div class="verse">मण्डलायतने यत्तु कारणं संश्रितं विभोः ।।<br />विराजो देवदेवस्य तदिदानीमिहोच्यते ।। ४५ ।।</div>
							<div class="verse">आदित्यान्तर्गतः साक्षात्करणात्माऽभिधीयते ।।<br />वाय्वाकाशरसत्वेन तत्रामूर्तान्वयो यतः ।। ४६ ।। </div>
							<div class="verse">कलिङ्गारम्भसिद्ध्यर्थं वाय्वाकाशसमुद्भवः ।।<br />ईश्वरात्कारणाद्यस्माल्लिङ्गं तेन रसस्तयोः ।। ४७ ।। </div>
							<div class="verse">वाय्वाकाशरसो ह्येष इति हेतुः प्रदर्श्यते ।।<br />त्यस्य ह्येष रस इति यथोक्तो मण्डलात्मनि ।। ४८ ।। </div>
							<div class="verse">हिरण्यगर्भक्षेत्रज्ञं रसं केचित्प्रचक्षते ।।<br />कारणं रसशब्देन यस्मादत्राभिधीयते ।। ४९ ।। </div>
							<div class="verse">यस्माद्धिरण्यगर्भस्य कर्म वाय्वन्तरिक्षयोः ।।<br />प्रयोक्त्रव्यक्तयोस्तस्माद्रसः क्षेत्रज्ञ उच्यते ।। ५० ।। </div>
							<div class="verse">भूतद्वयरसो ज्ञेयो मण्डले चेतनः पुमान् ।।<br />त्यस्य ह्येष रस इति तत्सिद्धौ कारणाभिधा ।। ५१ ।। </div>
							<div class="verse">न्यायोक्तेरेव संसिद्धेः प्रतिज्ञातस्य वस्तुनः ।।<br />क्षेत्रज्ञः कारणं कस्मादित्यत्र न्याय उच्यते ।। ५२ ।। </div>
							<div class="verse">एतस्मिन्मण्डले योऽन्तर्विज्ञानात्मत्वमागतः ।।<br />अविद्याभावनाकर्महेतुतो नान्यकारणात् ।। ५३ ।। </div>
							<div class="verse">तस्य यत्कर्मरूपं तद्वियद्वायुप्रयोजकम् ।।<br />खत्थस्य कर्मणस्तस्य मरुत्प्रस्पन्दरूपिणः ।। ५४ ।।</div>
							<div class="verse">वाय्वाकाशप्रनाड्यैवं तेजसः संभवस्ततः ।।<br />जज्ञाते तेजसो भूते जलं च पृथिवी तथा ।। ५५ ।। </div>
							<div class="verse">कर्मणा पौरुषेणैवं रसभूतेन संभवः ।।<br />वाय्वन्तरिक्षयोर्यस्माद्रसस्तेन पुमांस्तयोः ।। ५६ ।। </div>
							<div class="verse">मेधया तपसेत्यादि तथाच प्रागुदाहृतम् ।।<br />न्यायेनानेन पुरुषो रसशब्देन भण्यते ।। ५७ ।। </div>
							<div class="verse">त्यस्य ह्मेष इति ह्युक्त्या न्यायः श्रुत्याऽयमुच्यते ।।<br />नैतदेवं भवेन्मूर्तरसेनास्यासमत्वतः ।। ५८ ।। </div>
							<div class="verse">भूतत्रयस्य मूर्तस्य रसो मण्डलमभ्यधाः ।।<br />धर्मैश्चतुर्भिर्मूर्ताद्यैर्भूतत्रयवदन्वितम् ।। ५९ ।। </div>
							<div class="verse">अमूर्तयोरपि रसो लिङ्गात्मा गृह्यतां तथा ।। ६० ।।<br />वाक्यप्रवृत्तेस्तुल्यत्वान्न युक्तोऽत्रान्यथा ग्रहः ।।<br />वैरूप्यलक्षणो दोषः सत्येवं वः प्रसज्यते ।। ६१ ।। </div>
							<div class="verse">अथ मूर्तरसोक्त्याऽपि चेतनस्यैव चेद्ग्रहः ।।<br />अत्यल्पं भवताऽभाणि सर्वमात्मैव नो यतः ।। ६२ ।। </div>
							<div class="verse">न ह्यात्मव्यतिरेकेण किंचित्कारणमिष्यते ।।<br />तेन तेन स्वरूपेण प्रत्यगात्मैव कारणम् ।। ६३ ।।</div>
							<div class="verse">मण्डलात्मनि चाऽऽधारे लिङ्गात्मैवावसीयताम् ।।<br />करणस्यैव तत्स्थत्वाद्विज्ञानात्मा हि लिङ्गगः ।। ६४ ।। </div>
							<div class="verse">अज्ञातः पुरुषो यस्मात्कार्यकारणशब्दभाक् ।।<br />अज्ञातमिथ्याविज्ञानरूपत्वान्न तु तत्त्वतः ।। ६५ ।। </div>
							<div class="verse">अचेतनेषु लोकेऽस्मिन्न दृष्टा पुरुषाभिधा ।।<br />इति चेन्नैतदेवं स्यादचित्केष्वपि दर्शनात् ।। ६६ ।।</div>
							<div class="verse">त एतान्सप्त पुरुषानित्यादिश्रुतिवाक्यतः ।।<br />असंवित्केऽपि पक्षादौ दृश्यते पुरुषाभिधा ।। ६७ ।। </div>
							<div class="verse">अध्यात्मोक्त्यवधिज्ञप्त्या अधिदैवतकीर्तनम् ।।<br />मूर्तामूर्तविभागोऽयमध्यात्ममधुनोच्यते ।। ६८ ।। </div>
							<div class="verse">भूतत्रयं पृथिव्यादिं देहेऽपि परिगृह्यते ।।<br />मूर्तशब्देन यत्प्राणाद्धृद्व्योम्नश्चापरं च यत् ।। ६९ ।। </div>
							<div class="verse">चक्षू रसस्ब्रयाणां स्याद्विशेषेणात्र निष्ठितम् ।। <br />तेजः सर्वशरीरस्य निर्मातृ स्यादसंशयः ।। ७० ।। </div>
							<div class="verse">प्रथणा संस्कृतिरिति मन्त्रवर्णोऽपि दृश्यते ।।<br />शश्वद्वै रेतस इति तथाच श्रुतिशासनम् ।। ७१ ।। </div>
							<div class="verse">मूर्तामूर्तविभागोऽयं यदि नामेह भण्यते ।।<br />अधिदैवं तथाऽध्यात्मं तथाऽपीयान्न गृह्यते ।। ७२ ।। </div>
							<div class="verse">कृत्स्नस्य ब्रह्मणो रूपे मूर्तामूर्ते विवक्षिते ।।<br />यतोऽतो नेयता कार्त्स्न्ये देवताध्यात्मयोर्भवेत् ।। ७३ ।। </div>
							<div class="verse">आरब्धकार्यभूतानां गृहीतौ न च संभवः ।।<br />यथोक्तलक्षणस्येह मुख्यवृ्त्त्योक्तभूमिषु ।। ७४ ।। </div>
							<div class="verse">व्याप्येव लक्षणं युक्तमन्यथा तदलक्षणम् ।।<br />निर्देशस्तु परिच्छिन्नविषयोऽत्राभिधीयते ।। ७५ ।।</div>
							<div class="verse">तत्रैवं सति यन्र स्यान्मूर्ताद्युक्तं चतुष्टयम् ।।<br />लक्षणं तत्र संपूर्णमन्त्यकारणकार्ययोः ।। ७६ ।। </div>
							<div class="verse">आकाशशब्दवाच्यो यः सर्वकारणकारणः ।।<br />मुख्यवृत्त्या समर्थं स्यात्तत्रैवामूर्तलक्षणम् ।। ७७ ।। </div>
							<div class="verse">पृथिव्यां चापि तन्मुख्यं यदुक्तं मूर्तलक्षणम् ।।<br />उभयोरन्तरालस्था मिथःसंकीर्णलक्षणाः ।। ७८ ।। </div>
							<div class="verse">लक्षणं गौणमेव स्यादन्त्ययोर्मध्यभूमिषु ।।<br />मूर्तामूर्तव्यवहृतिस्तथा तत्रापि दृश्यते ।। ७९ ।। </div>
							<div class="verse">मुख्यवृत्तिग्रहायातो व्यापिलक्षण्पसिद्धये ।।<br />क्षित्यादिवियदन्तं स्यान्मूर्तामूर्तस्य लक्षणम् ।। ८० ।। </div>
							<div class="verse">योऽयं दक्षिणेऽक्षन्निति शास्रदृष्टत्वकारणात् ।।<br />दक्षिणेऽक्षणि लिङ्गस्य विशेषः कश्चिदिष्यते ।। ८१ ।। </div>
							<div class="verse">वीर्यवद्दक्षिणं लोकेऽप्यङ्गं दृष्टं यतस्ततः ।।<br />दक्षिणेऽक्षन्निति वचः श्रुतेर्यत्नादिहेष्यते ।। ८२ ।। </div>
							<div class="verse">पिण्डप्राणविभागेन ह्यध्यात्मे चाधिदैवते ।।<br />मूर्तामूर्तात्मनोरुक्तो विभागो ब्रह्मरूपयोः ।। ८३ ।। </div>
							<div class="verse">अथाधुना यथोक्तस्य तस्यैव करणात्मनः ।।<br />लिङ्गस्य रूपं वक्ष्यामो वासनामयमात्मनः ।। ८४ ।। </div>
							<div class="verse">मूर्तामूर्तादिसंबन्धाद्वासना लिङ्गमाश्रिताः ।।<br />स्वाभासभ्रमदोषेण तन्मयः पुरुषो मतः ।। ८५ ।। </div>
							<div class="verse">अनेकवासनाचिन्नं तल्लिङ्गं पटभित्तिवत् ।।<br />मायेन्द्रजालसदृशं व्यामोहास्पदमात्मनः ।। ८६ ।। </div>
							<div class="verse">एतावन्मात्रमेवेति यत्र भ्रान्ता निरागमाः ।।<br />विज्ञानवादिनो बौद्धास्तथा नैयायिकादयः ।। ८७ ।। </div>
							<div class="verse">आत्मनो द्रव्यभूतस्य यदेतद्वासनात्मकम् ।। <br />रूपं गुणोऽस्य संसार इति वैशेषिकादयः ।। ८८ ।। </div>
							<div class="verse">त्रिगुणं सत्प्रधानस्थं पुरुषार्थेन हेतुना ।।<br />प्रवर्तते स्वतन्त्रं सदिदमित्यपि कापिलाः ।। ८९ ।। </div>
							<div class="verse">अप्यैपनिषदंमन्याः केचिदत्यन्तनैपुणात् ।।<br />प्रक्रियां रचयित्वाऽऽहुर्वेदान्तार्थाविपश्चितः ।। ९० ।। </div>
							<div class="verse">यावान्बाह्यो विकारः स्यात्क्षेत्रज्ञपरिवेष्टनः ।।<br />अध्यात्मं चाधिदैवं वा नामरूपविभागतः ।। ९१ ।। </div>
							<div class="verse">अव्याकृताद्व्याकृतः स्यादेतावानेव सोऽत्र तु ।।<br />मुर्तो वा यदि वाऽमूर्तः सच्च त्यच्चेति भण्यते ।। ९२ ।। </div>
							<div class="verse">प्राणानामपि सत्यत्वं भूतसत्याभिसंगतेः ।।<br />कथं यतस्त्वमी सर्वे प्राणाः क्षेत्रज्ञलक्षणाः ।। ९३ ।। </div>
							<div class="verse">अनामरूपकाः सन्तः सत्यसंयोगहेतुतः ।।<br />देहिनः प्राणवत्साक्षात्संवृत्ता नामरूपिणः ।। ९४ ।। </div>
							<div class="verse">निदेशाय च कल्पन्ते प्राणावा इति  नान्याथा ।। <br />तदत्र निखिलं सत्यं श्रुत्या संशोधितं स्फुटम् ।। ९५ ।। </div>
							<div class="verse">व्याविद्धसत्यराशेः स्याद्विज्ञानात्मन एव तु ।।<br />स्वरूपं यत्तदधुना वक्तव्यमवशिष्यते ।। ९६ ।। </div>
							<div class="verse">तत्रैतस्यामवस्थायां विभागा विनिवर्तने ।।<br />अयं भोक्ता विज्ञानात्मा तथा दैवतिकास्त्वमी ।। ९७ ।। </div>
							<div class="verse">विज्ञानात्मान इत्येष भेदहेतुनिवर्तनात् ।। <br />यत आधारगो ह्येष नामरूपादिलक्षणः ।। ९८ ।। </div>
							<div class="verse">विशेषो न स्वतस्तच्च नामरूपादि शोधितम् ।।<br />संशोध्य तदिदं सर्वं विज्ञानात्मा प्रदर्श्यते ।। ९९ ।। </div>
							<div class="verse">सर्वेषामपि तेनेदं समानं लक्षणं भवेत् ।।<br />क्षेचज्ञानां विशेषोऽत्र यतो नैवोपपद्यते ।। १०० ।। </div>
							<div class="verse">एतस्य पुरुषस्येति रूपं निर्दिश्यतेऽधुना ।।<br />पुंसो रुपमुपक्षीणं मूर्तामूर्तसमाश्रयम् ।। १०१ ।। </div>
							<div class="verse">येन त्वस्य विशेषेण विज्ञानात्मत्वमिष्यते ।।<br />विभज्यमानस्य सतः परस्मादात्मनोऽद्वयात् ।। १०२ ।। </div>
							<div class="verse">अपाञ्चभौतिकं रूपमिह तन्निर्दिदिक्ष्यते ।।<br />यथेति माहारजनं वासनोपचयात्मकम् ।। १०३ ।। </div>
							<div class="verse">तस्य हैतस्य संबन्धमेवं केचित्प्रचक्षते ।।<br />तदयुक्तं यथाऽन्यायस्तथाऽयमभिधीयते ।। १०४ ।। </div>
							<div class="verse">पुष्पादिवासनानां हि वस्रादिष्वेव संगतिः ।।<br />सजातीयेषु नियता दृश्यते नान्यजातिषु ।। १०५ ।। </div>
							<div class="verse">द्रव्येऽपि न खलु व्योम्नि वासना काचिदीक्ष्यते ।।<br />अद्रव्ये चासजातीये चैतन्ये वासना कुतः ।। १०६ ।। </div>
							<div class="verse">वासनाकारतां गच्छेच्चैतन्यं चेत्कपालवत् ।।<br />वासनानिष्फलत्वं स्याच्चैतन्यादपृथक्स्थितेः ।। १०७ ।। </div>
							<div class="verse">न हि श्रोत्रोत्थविज्ञानं रूपवासनयाऽञ्जयते ।।<br />विषयत्वाविशेषेऽपि कुतोऽसङ्गत्वतश्चितेः ।। १०८ ।। </div>
							<div class="verse">षङ्भावािक्रियाणां च निषेधश्चेतनात्मनः ।।<br />असङ्ग इति चाप्युक्तिरसकृत्छ्रूयते श्रुतौ ।। १०९ ।। </div>
							<div class="verse">भूतसंयोगतः प्राप्तं न च तत्पाञ्चभौतिकम् ।।<br />इति ब्रुवाणो लोकेऽस्मिन्हस्यते बालकैरपि ।। ११० ।। </div>
							<div class="verse">मूर्तामूर्तविभागेऽस्य विभागो विनिवर्तते ।।<br />इति स्वोक्तमविस्मृत्य वासनाभेदगीः कथम् ।। १११ ।। </div>
							<div class="verse">रचयन्ति तथाऽसाध्वीं प्रक्रियां न्यायवर्जिताम् ।।<br />मूर्तामूर्तात्मको राशिरेको बाह्यः किलेष्यते ।। ११२ ।। </div>
							<div class="verse">उत्तमः परमात्माख्यो राशिरत्राभिधीयते ।।<br />मध्यमोऽयं तृतीयस्तु ताभ्यां राशिः प्रयोजकः ।। ११३ ।। </div>
							<div class="verse">पाणिपेषोत्थितेनायं कर्त्रा भोक्त्रा सहाऽऽत्मना ।।<br />भावनाज्ञानकर्मादिसमुदायः प्रयोजकः ।। ११४ ।। </div>
							<div class="verse">मूर्तामूर्तादिराशिस्तु प्रयोज्यः साधनं तथा ।।<br />तार्किकैः सह संधिं च चिकीर्षंन्ति यथाबलम् ।। ११५ ।। </div>
							<div class="verse">अयं प्रयोजको राशिर्लिङ्गमेव किलाऽऽश्रितः ।।<br />इत्युक्त्वा सांख्यत्वभयात्कल्पयन्ति ततोऽन्यथा ।। ११६ ।। </div>
							<div class="verse">गन्धः पुष्पाश्रयो यद्वत्पुटमाश्रित्य तिष्ठति ।।<br />कुसुमापगमेऽप्येवं लिङ्गस्था वासनाऽऽत्मनि ।। ११७ ।। </div>
							<div class="verse">वासनाकामकर्माणि लिङ्गस्थान्येव नाऽऽत्मनि ।। <br />लिङ्गादात्मानमायान्ति गन्धो गन्धपुटं यथा ।। ११८ ।।</div>
							<div class="verse">निर्गुणोऽपि परैकांशो वहिरभ्यागतेन सः ।।<br />कर्मणा सगुणः साक्षाद्भवतीति प्रचक्षते ।। ११९ ।।</div>
							<div class="verse">ततश्च कर्ता भोक्ता च बध्यते मुच्यते तथा ।।<br />विज्ञानात्मेति कणभुक्चित्तमेवं समाश्रिताः ।। १२० ।। </div>
							<div class="verse">भूतराशेरगाल्लिङ्गं कर्मराशिः सकाशतः ।।<br />लिङ्गादात्मानमागात्स लिङ्गसंबन्धकारणात् ।। १२१ ।। </div>
							<div class="verse">कृष्णशक्तिरविद्याऽपि परस्मादेव सोत्थिता ।।<br />विकृत्य परमात्मांशं विज्ञानात्मनि तिष्ठति ।। १२२ ।। </div>
							<div class="verse">यथोषरात्मको दोषः पृथिव्या एव जज्ञिवान् ।।<br />क्ष्मैकदेशं विकृत्याऽऽस्तेऽविद्या तद्वत्परात्मनः ।। १२३ ।। </div>
							<div class="verse">अनात्मधर्मोऽविद्येति वदन्तश्चोषरादिवत् ।।<br />इत्येवं सांख्यसिद्धान्तमनुवर्तन्ति संभ्रमात् ।। १२४ ।। </div>
							<div class="verse">नैवं कल्पयितुं युक्तं वेदसिद्धान्तबाधनात् ।।<br />पुराऽपि चैतदुदितं यथा वेदान्तबाधनम् ।। १२५ ।। </div>
							<div class="verse">सकलत्वे परस्योक्ताः ससारित्वादिलक्षणाः ।।<br />दोषाः सर्वेऽपि चाऽऽयान्ति प्रत्यगात्मानमेकलम् ।। १२६ ।। </div>
							<div class="verse">क्षेत्रज्ञस्य च संभित्तौ परस्मादात्मनः स्वतः ।।<br />एकत्वासंभवोऽत्यन्तं क्षेत्रज्ञपरमात्मनोः ।। १२७ ।। </div>
							<div class="verse">अथोपचारतो देशो लिङ्गमेवाऽऽत्मनो मतः ।।<br />न तदा लिङ्गविध्वस्तौ वासनाऽऽत्मनि युज्यते ।। १२८ ।। </div>
							<div class="verse">न्यायः पुरोदितो योऽत्र वासनासंश्रयं प्रति ।।<br />स सर्वोऽत्रानुसंधेयः पूर्वपक्षाषनुत्तये ।। १२९ ।। </div>
							<div class="verse">उत्थानं चाप्यविद्यायाः परस्मादात्मनः स्वतः ।।<br />ऊषरादिवदित्यादिकल्पना नोपपद्यते ।। १३० ।। </div>
							<div class="verse">अनिर्मोक्षप्रसक्तिः स्याद्यविद्या परात्मनः ।।<br />निरात्मवादसक्तिश्च मोहोच्छेदे भवेदिह ।। १३१ ।। </div>
							<div class="verse">वास्यदेशातिरेकेण वासनाया न चेष्यते ।।<br />देशान्तरोपगमनं गुणवद्द्रव्यवर्जनात् ।। १३२ ।। </div>
							<div class="verse">सामञ्जस्येन गच्छिन्ति न च श्रुत्यक्षराण्यपि ।।<br />यथोक्तकल्पनायां हि न युक्ता तेन कल्पना ।। १३३ ।। </div>
							<div class="verse">कामः संकल्प इत्याद्या मनसो धर्मिणः श्रुताः ।।<br />धर्मा न त्वात्मनः शास्रे ह्यसङ्गो हीतिवारणात् ।। १३४ ।। </div>
							<div class="verse">हृदये ह्येव रूपाणि ध्यायतीवेति चापरम् ।।<br />कामा येऽस्य हृदीत्यादि तीर्णो हीति तथा वचः ।। १३५ ।। </div>
							<div class="verse">श्रुतादर्थान्न चान्योऽर्थो यथोक्तवचसां यतः ।।<br />सम्यक्कल्पयितुं शक्यः कल्पनाऽतो न युज्यते ।। १३६ ।। </div>
							<div class="verse">प्रत्यग्ब्रह्मत्वसिद्ध्यर्था सर्वैवोपनिषत्त्वियम् ।।<br />तावन्मात्रपरत्वेन वेदान्तानामुपक्षयात् ।। १३७ ।। </div>
							<div class="verse">राशित्रितयपक्षे च नाप्यर्थोऽत्र समञ्जसः ।।<br />क्रियते कल्पना येन सर्वन्यायविरोधिनी ।। १३८ ।। </div>
							<div class="verse">द्वे एव बु यदा रूपे मूर्तामूर्ते सवासने ।।<br />ब्रह्म रूपि तृतीयं च तदा वावेति युज्यते ।। १३९ ।।</div>
							<div class="verse">ब्रह्मैकदेशभूतस्य विज्ञानात्मन एव ते ।।<br />रूपे इति तदा युक्तं कल्पनानुगुणं वचः ।। १४० ।। </div>
							<div class="verse">विज्ञानात्ममुखेनाथ यदि वा परमात्मनः ।।<br />रूपे इति तदाऽवक्ष्यच्छ्रौती चेत्कल्पना भवेत् ।। १४१ ।। </div>
							<div class="verse">द्विवचश्च तथाऽयुक्तं त्रैरूप्यस्येह संभवात् ।। <br />मूर्तामूर्ते च द्वे रूपे तृतीयं वासना यतः ।। १४२ ।। </div>
							<div class="verse">मतं मूर्तेतरे रूपे ब्रह्मणोऽभिमते सदा ।।<br />क्षेत्रज्ञस्य तु नैवैते वासनामात्ररूपितः ।। १४३ ।। </div>
							<div class="verse">तदाऽपि जीवद्वारेण विक्रियां व्रजतो विभोः ।।<br />वासनाद्यभिसंबन्ध इतीयं गीरनर्थिका ।। १४४ ।। </div>
							<div class="verse">वासनानामपि यतो न विशेषो मनागपि ।।<br />क्षेत्रज्ञद्वारतायाः स्यादसत्तस्माद्विकल्पितम् ।। १४५ ।। </div>
							<div class="verse">वस्तु वस्त्वन्तरत्वेन न च विक्रियतेऽञ्जसा ।।<br />वृत्त्येह मुख्ययेत्येवं शक्यो वक्तुं जगत्यपि ।। १४६ ।। </div>
							<div class="verse">वस्त्वन्तरं न च मतः क्षेत्रज्ञः परमात्मनः ।।<br />सिद्धान्तहानिरेवं च कल्पनायां ध्रुवं भवेत् ।। १४७ ।। </div>
							<div class="verse">आविश्चिकीर्षुभिस्तस्माद्वेदान्तार्थं महात्मभिः ।।<br />ईदृशी कल्पनाऽयुक्ता कर्तुं परहितार्थिभिः ।। १४८ ।। </div>
							<div class="verse">दक्षिणेऽक्षन्पुमानिति लिङ्गात्मा परिगृह्यते ।।<br />अध्यात्मेऽथाधिदैवे च तस्यैव प्रकृतत्वतः ।। १४९ ।। </div>
							<div class="verse">जीवग्रहोऽत्र नन्वस्तु प्रकृतत्वाविशेषतः ।।<br />तस्यैवैतानि रूपाणि कस्मान्नेत्यभिधीयताम् ।। १५० ।। </div>
							<div class="verse">नैवंरूपितया यस्मादिह श्रुत्या विवक्षितः ।।<br />क्षेत्रज्ञः करणात्मैव तस्मादिह विवक्षितः ।। १५१ ।। </div>
							<div class="verse">वासनानुगतं लिङ्गं मृद्वन्मृद्विक्रियात्मसु ।।<br />चेत्यते साक्षिणा यस्मान्नातः क्षेत्रज्ञरूपिता  ।। १५२ ।। </div>
							<div class="verse">माहारजनमित्यादि रूपं चेत्साक्षिणो भवेत् ।।<br />नेति नेतीत्यथाऽऽदेशं नाकरिष्यत्तदाऽऽत्मनः ।। १५३ ।।</div>
							<div class="verse">अन्यस्यासौ न चाऽऽदेशः शक्यो वक्तुं प्रमाणतः ।।<br />नेति नेतीति तस्यैव षष्ठान्त उपसंहृतेः ।। १५४ ।। </div>
							<div class="verse">व्येव त्वेति प्रतिज्ञाया अर्थवत्त्वं तथा भवेत् ।।<br />पाणिपेषोत्थितस्यैव यद्यादेशो भवेदयम् ।। १५५ ।। </div>
							<div class="verse">पाणिपेषोत्थितोऽन्यश्चेन्नेतीति च ततोऽपरः ।। <br />अन्योऽसाविति मिथ्या धीस्तदा स्यान्मोहकारणात् ।। १५६ ।। </div>
							<div class="verse">न स्यादात्मानमेवावेदहं ब्रह्मेतिमानजा ।।<br />सम्यग्धीनिंखिलध्वान्तघातिनी मुक्तिदायिनी ।। १५७ ।। </div>
							<div class="verse">करणात्मन एवातस्तस्य हेतिग्रहो भवेत् ।। <br />न तु तत्साक्षिणो युक्तस्तस्य रूपनिषेधतः ।। १५८ ।। </div>
							<div class="verse">वासना भूरिरूपास्ता लिङ्गस्था लिङ्गसाक्षिणः ।।<br />कुर्वन्ति बहुरूपत्वं मणेरास्तरणं यथा ।। १५९ ।। </div>
							<div class="verse">माहारजनमित्यत्र हारिद्रं रूपमुच्यते ।।<br />इन्द्रगोपोपमानेन कौसुम्भस्य गतत्वतः ।। १६० ।। </div>
							<div class="verse">पीतं वस्रं यथा तद्वल्लिङ्गमाभाति साक्षिणः ।।<br />आरुयादिविषयोद्भूतवासनावासितं दृशेः ।। १६१ ।। </div>
							<div class="verse">ईषत्पाण्दु यथोर्णादि तद्वल्लिङ्गं प्रकाशते ।।<br />इन्द्रगोपोऽतिरक्तश्च भृशं रक्तं मनस्तथा ।। १६२ ।। </div>
							<div class="verse">रजसः कचिदुद्रेकस्तमसः क्वचिदिष्यते ।।<br />सत्त्वस्यापि तथोत्कर्षः कुतश्चिदुपजायते ।।  १६३ ।। </div>
							<div class="verse">क्वचिदेकप्रधानत्वं कस्मिंश्चिद्विषये द्वयोः ।। <br />त्रयाणामपि चान्यत्र ज्ञानकर्मादिचित्रतः ।। १६४ ।। </div>
							<div class="verse">अग्नेरर्चिर्यथा भास्वत्सत्त्वोत्कर्षात्तथा मनः ।।<br />पुण्डरीकं यथा शुक्लं सौम्यमाह्लादकृत्तथा ।। १६५ ।। </div>
							<div class="verse">सकृद्विद्युद्यथाऽत्यन्तं घनध्वान्तापनोदकृत् ।।<br />अतीव भास्वराऽस्माकं चक्षुर्मुट्सकृदुद्गता ।। १६६ ।। </div>
							<div class="verse">हिरण्यगर्भतत्त्वस्य जायमानस्य केशवात् ।।<br />विद्युद्वत्प्रथते रूपं किल तस्य महात्मनः ।। १६७ ।। </div>
							<div class="verse">अतोऽनेनैव रूपेण य उपास्ते दिवानिशम् ।।<br />सर्वान्धकारहन्त्रीव विद्युत्तं श्रीः सदाऽऽश्रयेत् ।। १६८ ।।</div>
							<div class="verse">नाऽऽदिर्न मध्यं नैवान्तो नेयत्ता विद्यते यतः ।। <br />अनन्तकल्पोपचयाद्वासनानामुदाहृतिः ।। १६९ ।।</div>
							<div class="verse">माहारजनमित्यादिर्न त्वियत्ता विवक्षिता ।।<br />प्रकारदर्शनायैव तेनोदाहृतिरिष्यते ।। १७० ।। </div>
							<div class="verse">निःशेषमेवं सत्यस्य रूपं व्याख्याय सांप्रतम् ।।<br />परमार्थसत्ययाथात्म्यनिर्देशाय प्रयत्यते ।। १७१ ।। </div>
							<div class="verse">यतो व्याख्यातमखिलं मूर्तामूर्तादि वस्त्वतः ।।<br />आदेशोऽनन्तरं तस्य क्रियतेऽनन्यमानिनः ।। १७२ ।। </div>
							<div class="verse">मूर्तामूर्तास्वभावस्य सत्यस्याऽऽविष्कृतेरथ ।।<br />ब्रह्मातिरेकतो नान्यद्यतो वस्त्ववशिष्यते ।। १७३ ।।</div>
							<div class="verse">आदेशो ब्रह्मणोऽतोऽयं निरादेशस्य भण्यते ।। <br />अतिमानाभिधानस्य प्रत्यङ्भात्राद्वयात्मनः ।। १७४ ।। </div>
							<div class="verse">कर्मण्यादेशशब्दोऽयं यदि वा करणे भवेत् ।।<br />आदिष्टिरथवाऽऽदेशो नेति नेत्यद्वयात्मनः ।। १७५ ।। </div>
							<div class="verse">नेति नेतीतिशब्दाभ्यां सत्यस्य ब्रह्मणः कथम् ।।<br />प्रमाणगोचरातीतं तत्त्वं स्यान्निर्दिदिक्षितम् ।। १७६ ।। </div>
							<div class="verse">शुणु सर्वं तदज्ञानसमुत्थस्य निषेधतः ।।<br />प्रत्यङ्भात्रैकरूपेण तदबोधनिराकृतेः ।। १७७ ।। </div>
							<div class="verse">अमूर्तस्य परा निष्ठा कारणात्मा पुरोदितः ।।<br />मूर्तस्य च तथा पृथ्वी मध्ये संकीर्णता तयोः ।। १७८ ।। </div>
							<div class="verse">मानाभिधानयोर्यावान्कश्चिद्विषय इष्यते ।।<br />उक्तयोर्मध्यवर्त्येव कार्यकारणयोरसौ ।। १७९ ।। </div>
							<div class="verse">नामरूपे तथा कर्म प्राणा लोकादयस्तथा ।।<br />कारकं वा क्रियाऽन्यद्वा कारणं कार्यमेव च ।। १८० ।। </div>
							<div class="verse">जातिर्गुणः क्रिया द्रव्यं संबन्धो भाव एव च ।।<br />सदसत्सदसच्चेति समस्तव्यस्तमेव च ।। १८१ ।। </div>
							<div class="verse">प्रमाता च प्रमाणं च प्रमेयोऽथ क्रियाफले ।।<br />इत्यादेः प्रतिषेधेन प्रत्यङ्ङात्रावलम्विना ।। १८२ ।। </div>
							<div class="verse">उपप्रदर्शकोऽशेषनामादेरितिरिष्यते ।।<br />तस्योपदर्शितस्याथ निषेधः क्रियते नञा ।। १८३ ।। </div>
							<div class="verse">आकृष्टं रूपिणो रूपं न पृथग्व्यवतिष्ठते ।।<br />जगत्यकल्पितमपि किमु मोहादिकल्पितम् ।। १८४ ।।</div>
							<div class="verse">घटे पटो निषिद्धोऽपि घटादन्यत्र तिष्ठति ।।<br />तदन्यत्रापि सद्भावादनिषिद्धस्य धर्मिणः ।। १८५ ।। </div>
							<div class="verse">परमार्थान्निषिद्धस्य तन्मोहोत्थस्य वस्तुनः ।।<br />हिरुक्स्थितिः कथं तस्य परमार्थात्मनाऽथवा ।। १८६ ।। </div>
							<div class="verse">निषेध्यानामशेषाणामन्योन्यव्यभिचारतः ।।<br />प्रतीचोऽव्यभिचारोऽतस्तत्राध्यस्तं निषिध्यते ।। १८७ ।। </div>
							<div class="verse">इतिशब्दोपदिष्टानां निषेधोऽनुभवात्मनि ।।<br />अनन्तेऽन्तवतां यत्र तद्ब्रह्मेत्यवसीयताम् ।। १८८ ।। </div>
							<div class="verse">सद्भावश्चोपलब्धिश्च स्वार्थप्रत्यक्चिदाश्रयात् ।।<br />मूर्तादीनामनिर्देश्यादितिर्मत्तो निवर्तते ।। १८९ ।। </div>
							<div class="verse">निषेधति निषेध्यार्थं यद्वलान्नञ्चिदात्मनः ।।<br />षिज्ञानेनैव हत्वाऽन्यत्पूर्णत्वेनैति चित्स्वतः ।। १९० ।। </div>
							<div class="verse">प्रत्यङ्भात्रदृशि ह्यस्मिञ्जाग्रत्स्वप्नसुषुप्तिषु ।।<br />तदन्यद्यत्तदाभासं तन्नञा प्रतिषिध्यते । १९१ ।। </div>
							<div class="verse">अविचारितसंसिद्धिप्रत्यङ्भोहहतौ सदा ।।<br />विस्फारिताक्षः प्रत्यग्धीर्मानान्निर्वात्यथाऽऽत्मनि ।। १९२ ।। </div>
							<div class="verse">अपेक्षाज्ञानहेतूत्थं कार्यकारणवस्त्वतः ।।<br />विचार्यमाणं तन्नास्ति व्योम्नि कार्प्ण्यमिवाऽऽत्मनि ।। १९३ ।। </div>
							<div class="verse">शब्दप्रवृत्तिहेतूनां प्रत्यगात्मन्यसंभवात् ।।<br />प्रमाणगोचराणां च स्वतः सिद्धेर्न निहृतिः ।। १९४ ।। </div>
							<div class="verse">मानाभिधानविषयो यावन्नाऽऽत्मानमात्मनि ।।<br />लभते प्रत्यगात्मानं न नञ्तावन्निवर्तते ।। १९५ ।। </div>
							<div class="verse">निरस्ताज्ञानतत्कार्ये लब्ध आत्मन्यथाऽऽत्मना ।।<br />निषेध्यहेतौ प्रध्वस्ते निषेधोऽपि निवर्तते ।। १९६ ।। </div>
							<div class="verse">प्रमातृत्वादिना यावत्किंचिदत्र विवक्षितम् ।।<br />तदभावश्च तत्सर्वं नेतीति प्रतिषिध्यते ।। १९७ ।। </div>
							<div class="verse">निषेध्यं सर्वमेवैतदनिषेध्यात्मवस्तुगम् ।।<br />अतो नाभावनिष्ठः स्यादभावस्यापि निह्नवात् ।। १९८ ।। </div>
							<div class="verse">नेति नेतीत्यतो वीप्सा जिघृक्षितनिषेधतः ।।<br />बुभुत्सितस्य कृत्स्नस्य विप्सैवातो निषेधनी ।। १९९ ।। </div>
							<div class="verse">ज्ञानक्रियाभ्यां व्याप्योऽयमित्याकाङ्क्षा निषर्तते ।।<br />अप्रमित्सित एकस्मिन्निष्ठां यात्यचिकीर्षिते ।। २०० ।। </div>
							<div class="verse">रज्जुयाथात्म्यविज्ञानात्सर्पवत्करणात्मनः ।। <br />निषेधो नान्यतः शक्यः कर्तुं वर्षशतैरपि ।। २०१  ।। </div>
							<div class="verse">यद्यत्प्राप्तं जगत्यस्मिंस्तत्तत्सर्वं निषिध्यते ।।<br />एवं च सत्यनिर्दिष्टाशङ्काऽपि विनिवर्तते ।। २०२ ।। </div>
							<div class="verse">न चेद्वीप्सा तदा वाक्यद्वयमेतद्विवक्षितम् ।।<br />उक्तद्वयनिषेधेन तस्य चोपक्षयाद्भवेत् ।। २०३ ।। </div>
							<div class="verse">अनुक्तविषयाशङ्का सर्वस्याप्रतिषेधतः ।।<br />यदि वाऽभावविषया न ह्यभावो निषिध्यते ।। २०४ ।। </div>
							<div class="verse">साक्षान्मानप्रसिद्धेषु प्रतिषिद्धेतरग्रहः ।।<br />अप्रसिद्धे प्रसिद्धानां निषेधाच्छून्यताग्रहः ।। २०५ ।।</div>
							<div class="verse">आदेश इत्युपक्रम्य प्रतिषेधोऽयमुच्यते ।।<br />साक्षादादिश्यते येन तादृगादेश उच्यते ।। २०६ ।। </div>
							<div class="verse">निषेधवर्त्मना तस्मादनिषेध्यात्मसाक्षिणा ।।<br />ज्ञाताज्ञातं निषिध्याथ सदा दृष्टौ प्रतिष्ठति ।। २०७ ।। </div>
							<div class="verse">यथा श्रोत्रधिया रूपं रूपहेत्वसमन्वयात् ।।<br />नाग्रहीन्न च गृह्णाति न ग्रहीष्यति शब्दवत् ।। २०८ ।। </div>
							<div class="verse">प्रत्यक्तत्त्वे विनिर्ज्ञाते नेति नेतीतिवाक्यतः ।।<br />तद्वत्सकारणोऽनात्मा नाभूदस्ति भविष्यति ।। २०९ ।। </div>
							<div class="verse">नान्यदज्ञानतोऽस्तित्वं द्वितीयस्याऽऽत्मनो यथा ।।<br />निवृत्तिस्तद्वदेवास्य नावगत्यात्मनोऽपरा ।। २१० ।। </div>
							<div class="verse">अनन्यायत्तमैकात्म्यं यदा साक्षाद्व्यवस्थितम् ।।<br />व्येव त्वेति प्रतिज्ञेयं तदा स्यात्सफलोदिता ।। २११ ।। </div>
							<div class="verse">नेति नेतीत्यतो वीप्सासंभवादुक्तवस्तुनः ।।<br />कृतार्थता तथाच स्यादन्यथा नोपपद्यते ।। २१२ ।। </div>
							<div class="verse">परागर्थेषु सक्ता धीः प्रत्यगर्थानुरञ्जनात् ।।<br />निषिद्धाऽतः परागर्थात्प्रतीचि लभते स्थितिम् ।। २१३ ।। </div>
							<div class="verse">व्यतिरेकस्य सिद्धत्वादादेशोक्तेः पुरैव हि ।।<br />साक्षाद्ब्रह्मत्वसिद्ध्यार्थमादेशोऽयमथोच्यते ।। २१४ ।। </div>
							<div class="verse">न निषेधो निषेध्यार्थो लक्षणार्थपरत्वतः ।।<br />ब्रह्मणो मान्तरासिद्धेः शून्यतैव प्रसज्यते ।। २१५ ।।</div>
							<div class="verse">षष्ठ्युक्तेरेव संसिद्धा मूर्तादेर्ब्रह्मणोऽन्यता ।।<br />ततश्च जामितासक्तिर्नातः स्यात्पारिशेष्यगीः ।। २१६ ।। </div>
							<div class="verse">शक्यते न निषेद्धुं च प्रत्यक्षाद्याश्रितत्वतः ।।<br />निषेधान्न पुमर्थोऽपि कश्चित्सिध्येत्समीहितः ।। २१७ ।। </div>
							<div class="verse">निषेधमात्रनिष्ठत्वे न चाऽऽदेशो भवेत्प्रभोः ।।<br />ब्रह्म मूर्तादि नेत्युक्तौ मूर्तादेर्न निषेधगीः ।। २१८ ।। </div>
							<div class="verse">ततश्च ब्रह्मतासिद्धिर्द्वितीये सति वस्तुनिः ।।<br />व्येव त्वेति प्रतिज्ञार्थो नापि चाऽऽविष्कृतो भवेत् ।। २१९ ।। </div>
							<div class="verse">पारिशेष्यादतोऽसिद्धिः स्याद्विवक्षितवस्तुनः ।।<br />यथा सिद्धिस्तथा व्याख्या कार्येहोक्तेरतोऽञ्जसा ।। २२० ।। </div>
							<div class="verse">सिद्धो निषेधः प्रागेव सर्वस्यानात्मवस्तुनः ।।<br />प्रत्यग्याथात्म्यविज्ञानादन्योन्यव्यभिचारतः ।। २२१ ।। </div>
							<div class="verse">अन्योन्यव्यभिचारोऽस्य वीक्ष्यतेऽनात्मवस्तुनः ।।<br />स्वरूपव्यभिचारोऽपि सुषुप्तादौ स्वसाक्षिगः ।। २२२ ।। </div>
							<div class="verse">यथा मात्रादिसचेयं प्रत्यक्संवित्तिसिद्धिका ।।<br />प्रमात्रादेरभावोऽपि प्रत्यग्वोधाश्रयात्तथा ।। २२३ ।। </div>
							<div class="verse">अविचारितसंसिद्धिरात्माविद्यैकरूपतः ।।<br />सिद्धायतेऽखिलोऽनात्मा स्वतःसिद्धात्मसंश्रयात् ।। २२४ ।। </div>
							<div class="verse">अतिरोहितसंवित्को व्यपास्ताशेषविक्रियः ।।<br />अनन्यमातृमानादिर्दृष्टिमात्रात्मकत्वतः ।। २२५ ।। </div>
							<div class="verse">भावाभावात्मिका सिद्धिर्येयं सर्वाऽप्यनात्मनः ।।<br />तद्विरुद्धात्मकान्मत्तो मय्येवासौ प्रसिध्यति ।। २२६ ।। </div>
							<div class="verse">अनन्यानुभवेनैव भावाभावात्मभूमिषु ।। <br />प्रत्यक्कूटस्थ आत्मानं पश्यन्नास्ते फलात्मना ।। २२७ ।। </div>
							<div class="verse">अतो मात्रादिसंभेदो यत्र यत्र निवर्तते ।।<br />तत्र तत्रैकलः प्रत्यक्स्वमहिम्नैव सिध्यति ।। २२८ ।। </div>
							<div class="verse">प्रमात्रादेरभावोऽतो यः सिद्धः स्वात्मबोधतः ।।<br />नञ्वृत्तिस्तं सदाबुद्धं लक्षयत्यपृथक्प्रमम् ।। २२९ ।। </div>
							<div class="verse">वैविक्त्यान्न च मानादेरनन्यानुभवात्मनि ।।<br />सहेतुकस्य वृत्तिः स्यान्नित्यबोधावबेधिनि ।। २३० ।। </div>
							<div class="verse">अविद्याद्यतिरेकेण कारणादिविधर्मकम् ।।<br />लब्धमात्मात्मकं वस्तु प्रतीचोऽनन्यमानतः ।। २३१ ।। </div>
							<div class="verse">एतद्वस्तु स्वतःसिद्धं प्रमात्राद्यनपेक्षतः ।।<br />सर्वस्यैव ततः सिद्धेः कथं सिध्येत्तदन्यतः ।। २३२ ।। </div>
							<div class="verse">उक्ता प्रमेयसंसिद्धिः स्वमहिम्नैव नञ्श्रुतेः ।।<br />तस्य ब्रह्मत्वबोधाय नेति ब्रह्मेतिनोच्यते ।। २३३ ।। </div>
							<div class="verse">आत्मप्रत्ययमामेयो लक्षितो यो नञाऽञ्जसा ।।<br />अविद्यादेस्तदात्मत्वादिति ब्रह्मेति बोध्यते ।। २३४ ।। </div>
							<div class="verse">प्रत्यङ्भोहतदुत्थस्य प्रत्यग्याथात्म्यबोधतः ।।<br />बाधितत्वादतोऽवोचदिति ब्रह्मेति मोहनुत् ।। २३५ ।। </div>
							<div class="verse">आदेशं प्रत्यतिमहानथात इति संभ्रमः ।।<br />तेनासदृश आदेशो नन्वयुक्तोऽयमीर्यते ।। २३६ ।। </div>
							<div class="verse">युक्त एवायमादेशो न यतो विद्यते परः ।। <br />आदेशोऽतोऽयमेवात्र ब्रह्मण्यादेश इष्यते ।। २३७ ।। </div>
							<div class="verse">आदिदिक्षितमेतस्य तत्त्वं यद्ब्रह्मणः परम् ।।<br />यावन्तस्तत्र निर्देश्यास्तेऽर्थाः सर्वे निवर्तिताः ।। २३८ ।। </div>
							<div class="verse">निवृत्तिश्च यथोक्तैव तेषामैकात्म्यलक्षणा ।।<br />भिन्नदेशस्थितिस्त्वत्र वास्तवी नोपपद्यते ।। २३९ ।। </div>
							<div class="verse">अव्यावृत्ताननुगतो ब्रह्मशब्दार्थ इष्यते ।।<br />मुख्योऽन्यस्मिन्सति यतो ब्रह्मार्थो नावसीयते ।। २४० ।। </div>
							<div class="verse">शब्दप्रवृत्तिहेतूनामैकात्म्येन समाप्तितः ।।<br />तथा तदभिधेयानामादेशोऽयं मतः परः ।। २४१ ।। </div>
							<div class="verse">अभिधाभिधेयसंबन्धमङ्गीकृत्य यतोऽक्षरे ।।<br />न कश्चिदपि शब्दोऽत्र साक्षाद्ब्रह्मणि वर्तते ।। २४२ ।। </div>
							<div class="verse">आदेशो नेति नेत्येव तेनेह घटतेऽञ्जसा ।।<br />तदवोधप्रसूतानामाकाङ्क्षाणां निषेधतः ।। २४३ ।। </div>
							<div class="verse">मूर्तामूर्तं हि स्त्याहं प्राणाः सत्यास्तदात्मतः ।।<br />क्षेत्रज्ञस्तदुपाधित्वात्सत्य इत्यभिधीयते ।। २४४ ।। </div>
							<div class="verse">अनिर्देश्यस्य निर्देश्या ये भेदाः कार्यलक्षणाः ।। <br />तेषु लब्धास्पदं नाम परस्मिन्नुपचर्यते ।। २४५ ।। </div>
							<div class="verse">मूर्तामूर्तात्मकं सत्यं प्राणादेः कार्यरूपिणः ।।<br />तस्याप्येतत्परं सत्यं यन्नेतीत्यवधारितम् ।। २४६ ।। </div>
							<div class="verse">उक्तवस्त्वतिरेकेण नामीषां सत्यता यतः ।।<br />न चाप्यसत्यता तस्मात्तेषां सत्यं परं पदम् ।। २४७ ।। </div>
							<div class="verse">आत्मवन्तो यथा रज्ज्वा रज्जुसर्पादयस्तथा ।।<br />आत्मवन्तो निरात्मानः प्राणाद्याः प्रत्यगात्मना ।। २४८ ।। </div>
							<div class="verse">यत एव मवतोऽन्वीक्ष्य मूर्तामूर्तादिवर्त्मना ।। <br />सत्यशब्दाभिधेयार्थं तया द्वारा परं पदम् ।। २४९ ।।</div>
							<div class="verse">व्यपदिश्यमानमैकात्म्यं सत्यस्याऽऽत्मानमद्वयम् ।।<br />द्रष्टव्यमात्मनैवैनं सत्यं पश्येद्यथोदितम् ।। २५० ।। </div>
							<div class="verse">अतोऽव्याकृतयाथात्म्यं व्याकृतेनोपदिश्यते ।।<br />सत्यस्य सत्यमिति तन्नान्यथा व्यापदेशभाक् ।। २५१ ।। </div>
							<div class="verse">व्यपदेशाय नामैतन्न स्वं नामारु विद्यते ।। <br />ननु ब्रह्माक्षरमिति व्यपदेशोऽत्र नामभिः ।। २५२ ।। </div>
							<div class="verse">कार्यकारणगे तत्त्वे नाम लब्धास्पदं यतः ।।<br />रूपाभिधेयसंबन्धमरूपाशब्दमक्षरम् ।। २५३ ।। </div>
							<div class="verse">लक्षयेन्नाञ्जसा वक्ति परं ब्रह्म कथंचन ।।<br />शब्दप्रवृत्तिहेतूनां साक्षाद्ब्रह्मण्यसंभवात् ।। २५४ ।। </div>
							<div class="authorline">इति श्रीबृहदारण्यकोपनिषद्भाष्यवार्तिके द्वितीयाध्यायस्य तृतीयं ब्राह्मणम् </div>
					</div>
		<hr>
					<div class="section" type="brahmana" id="BRVS_C02_S04">
						<div class="sname">॥ चतुर्थं ब्राह्मणम्   ॥</div>
							<div class="verse">आत्मेत्येवेति सूत्रस्य व्याख्येयं प्रस्तुता स्फुटा ।।<br />ब्रह्म तेऽहं ब्रवाणीति प्रारभ्याऽऽपूर्णवाक्यतः ।। १ ।। </div>
							<div class="verse">नित्यकर्माद्यनुष्ठानसंशुद्धधिषणः पुमान् ।।<br />निःशेषकर्महेतूत्थफलसावद्यधीस्ततः ।। २ ।। </div>
							<div class="verse">विरक्त आग्रजात्सोऽयं तत्सावद्यसमीक्षणात् ।।<br />संसारदुःखसंस्कारस्मृतिभिः प्रेर्यमाणधीः ।। ३ ।।</div>
							<div class="verse">उद्भूततज्जिहासः संस्तद्धाने साधनस्पृहः ।।<br />त्यक्ताशेषैषणः सोऽथ प्रत्यग्याथात्म्यनिश्चयः ।। ४ ।। </div>
							<div class="verse">वस्तुवृत्तात्मसंबोधध्वस्तसंसारकारणः ।।<br />व्याविद्धाशेषसंसारो विमुक्तो ना विमुच्यते ।। ५ ।। </div>
							<div class="verse">यावत्किंचिदविद्यायाः कार्यं वैराग्यकारणम् ।।<br />तत्संन्यासो विरक्तत्वात्स्वत एव न शास्रतः ।। ६ ।। </div>
							<div class="verse">ब्रह्मयाथात्म्यविज्ञानसाधनत्वं विनाऽऽगमात् ।।<br />संन्यासस्य न विज्ञातं तच्छास्रेणेह बोध्यते ।। ७ ।। </div>
							<div class="verse">ब्रह्माविद्यसमुत्थानात्कार्यकारणलक्षणात् ।।<br />व्युत्थाप्य नेति नेतीति परं ब्रह्म प्रदर्शितम् ।। ८ ।। </div>
							<div class="verse">तत्रैतच्छङ्क्यते चोद्यं ब्रह्मत्वसिद्धिदोषकृत् ।।<br />निषिद्धं नेति नेतीति मूर्तामूर्तादि वस्तु यत् ।। ९ ।। </div>
							<div class="verse">किं तद्ब्रह्मानुगं सर्वं किं वा तस्माद्विविच्यते ।।<br />यदि ब्रह्मानुगं ब्रह्म स्यादनर्थात्मकं तदा ।। १० ।। </div>
							<div class="verse">अभावनिष्टं तच्चेत्स्यान्मुख्यं ब्रह्म न सिध्यति ।।<br />अभावस्य ततोऽन्यत्वादन्क्यव्यतिरेकतः ।। ११ ।। </div>
							<div class="verse">नेतीत्यपि निषेधोक्तिस्तथा सति विरुध्यते ।। <br />वैदिकश्च प्रयासोऽयं सर्वः स्यात्तुषकण्डनम् ।। १२ ।। </div>
							<div class="verse">विविच्यते ब्रह्मणश्चेम्मैवं दोषस्तथाऽपि हि ।।<br />ब्रह्मत्वं ब्रह्मणो न स्याद्वितीये सति वस्तुनि ।। १३ ।। </div>
							<div class="verse">अव्यावृत्ताननुगतं वस्तु ब्रह्मत्वमश्नुते ।।<br />एतच्च दुर्लभं तस्य द्वितीये सति लक्षणम् ।। १४ ।। </div>
							<div class="verse">अथाब्रह्मात्मकं वस्तु जग्ध्वा चेद्ब्रह्म तद्भवेत् ।।<br />प्रतीचो ब्रह्मणाऽत्तत्वान्न मोक्षो नापि संसृतिः ।। १५ ।। </div>
							<div class="verse">संसारिणो न चेदत्ति संसार्येव प्रसज्यते ।।<br />नाऽऽप्नोति ब्रह्मतां साक्षात्सत्सु संसारिवस्तुषु ।। १६ ।। </div>
							<div class="verse">संसारे चापि जग्धेऽस्मिन्ब्रह्मणा निखिले सति ।।<br />ऋतेऽपि ब्रह्मविज्ञानात्सर्वे स्युर्मुक्तबन्धनाः ।। १७ ।। </div>
							<div class="verse">अन्वयादिनिषेधाय सर्वमात्मेति वाक्यतः ।।<br />मैत्रेयाीत्यादिको ग्रन्थस्तस्मादारभ्यते परः ।। १८ ।। </div>
							<div class="verse">सर्वाब्रह्मनिषेधेन तदर्थो वेह निश्चितः ।।<br />तस्य संसिद्धिविषयमैकात्म्यमधुनोत्यते ।। १९ ।। </div>
							<div class="verse">नेतीति ब्रह्मणोऽन्यत्र मूर्तामूर्तव्यवस्थितौ ।।<br />प्रसक्ते सांख्यसिद्धान्ते सर्वमात्मेति वोच्यते ।। २० ।। </div>
							<div class="verse">सत्यपि ब्रह्मवेदित्वे नासंत्यक्तैषणो यतिः ।।<br />मुक्तिभागिति चेहोक्तः संन्यासेन समुच्चयः ।। २१ ।। </div>
							<div class="verse">निरस्तातिशयज्ञानो याज्ञवलक्यो यतो गृही ।।<br />कैवल्याश्रममास्थाय प्राप तद्वैष्णवं पदम् ।। २२ ।।</div>
							<div class="verse">त्याग एव हि सवेषां मोक्षसाधनमुत्तमम् ।।<br />त्यजतैव हि तज्ज्ञेयं त्यक्तुः प्रत्यक्परं पदम् ।। २३ ।। </div>
							<div class="verse">मुक्तेश्च बिभ्यतो देवा मोहेनापिदधुर्नरान् ।।<br />ततस्ते कर्मसूद्युक्ताः प्रावर्तन्ताविपश्चितः ।। २४ ।।</div>
							<div class="verse">मोहमात्रैकहेतूनि तस्मात्कर्माण्यशेषतः ।।<br />संन्यस्यैकात्म्यसंबोधाद्भित्त्वा मोहं विशुद्धधीः ।। <br />ज्ञानमेवाऽऽत्मनाऽऽत्मानमुपासीनोऽमृतो भवेत् ।। २५ ।। </div>
							<div class="verse">इति प्रमाणमत्रार्थे वचनं भाल्लविश्रुतौ ।।<br />सर्वः संन्यस्तकर्मैव ज्ञानात्कैवल्यमश्नुते ।। २६ ।। </div>
							<div class="verse">ब्रह्मचर्याद्गृहाच्चैव वनाच्चापि बिधीयते ।।<br />निःशेषकर्मसंन्यासो यतोऽतो नर्णबद्धता ।। २७ ।। </div>
							<div class="verse">श्रुत्या जावालशाखायां तथाचानधिकारिणाम् ।।<br />संन्यासस्य विधानाच्च कार्योऽतोऽसौ मुमुक्षुभिः ।। २८ ।। </div>
							<div class="verse">नरलोकादिकामानां सुतोत्पत्त्यादि साधनम् ।।<br />तेभ्यो व्युत्थितचित्तानां संन्यासस्त्वात्मकामिनाम् ।। २९ ।। </div>
							<div class="verse">इममर्थं श्रुतिर्वक्ति सर्वकर्मानपेक्षिणी।।<br />प्रजादिना करिष्यामः किं तत्फलवितृष्णेतः ।। ३० ।। </div>
							<div class="verse">उत्पत्त्यादिविरूद्धोऽयं लोको येषामकर्मजः ।।<br />मोहमात्रान्तरायात्वाज्ज्ञानमात्रमपेक्षते ।। ३१ ।। </div>
							<div class="verse">प्रवृत्तिलक्षणो योगो ज्ञानं संन्यासलक्षणम् ।।<br />तस्माज्ज्ञानं पुरस्कृत्य संन्यसेदिह बुद्धिमान् ।। ३२ ।। </div>
							<div class="verse">भावितैः करणैश्चायं बहुसंसारयोनिषु ।।<br />आसादयति शुद्धात्मा मोक्षं वै प्रथमाश्रमे ।। ३३ ।।</div>
							<div class="verse">तमासाद्य तु मुक्तस्य दृष्टार्थस्य विपश्चितः ।। <br />त्रिष्वाश्रमेषु को न्वर्थो भवेत्परमभीप्सतः ।। ३४ ।।</div>
							<div class="verse">श्रुतयः स्मृतयश्चैवमस्मिन्नर्थे सहस्रशः ।।<br />प्रत्यक्षा एव विद्यन्ते संन्यासप्रतिपादिकाः ।। ३५ ।। </div>
							<div class="verse">मुख्यार्थता वा प्रागुक्ता ब्रह्मेत्यस्य सदादृशि ।।<br />प्रतीच्यथाऽऽत्मशब्दस्य मुख्यार्थो ब्रह्मणीर्यते ।। ३६ ।। </div>
							<div class="verse">ततस्तदेतदिति च ब्रह्मात्मपदवाच्ययोः ।।<br />मधुकाण्डार्थसर्वस्वं वाक्येन प्रतिपाद्यते ।। ३७ ।। </div>
							<div class="verse">प्रत्यग्याथात्म्यविज्ञानजन्मनेऽतः श्रुतिः स्वयम् ।।<br />विधित्सन्तीह संन्यासं मैत्रेयीति प्रवर्तते ।। ३८ ।। </div>
							<div class="verse">भार्याद्यनुज्ञापूर्वो हि संन्यासो विहितः श्रुतौ ।।<br />अतोऽनुज्ञार्थमेवाऽऽह मैत्रेयीमृषिरात्मनः ।। ३९ ।। </div>
							<div class="verse">उद्यास्यन्वा अरे स्थानादस्माद्गार्हस्थ्यलक्षणात् ।।<br />चिकीर्षवे मे संन्यासमनुज्ञां दातुमर्हसि ।। ४० ।। </div>
							<div class="verse">युक्तमाह भवानस्माननुरूपं चिकीर्षति ।।<br />यदेवं सति कर्तव्यं तत्क्षिप्रमनुशाधि माम् ।। ४१ ।। </div>
							<div class="verse">अनुज्ञातोऽथ तामाह हन्तेत्यादि परं वचः ।।<br />कात्यायन्या सपत्न्या ते विभागं करवाण्यहम् ।। ४२ ।। </div>
							<div class="verse">निःस्वा स्री स्ववता पुंसा नियुक्ता कर्मसंपदि ।।<br />मयि प्रव्रजिते तस्माद्युवयोर्नार्थसंगतिः ।। ४३ ।। </div>
							<div class="verse">स्ववानेव पुरा न्यासाद्युवयोः स्वेन सांप्रतम् ।।<br />विभागं करवाणीति भार्या तेनाभ्यचोदयत् ।। ४४ ।। </div>
							<div class="verse">वृत्तिभिः संविभज्य स्वान्संन्यसेदिति चोद्यते ।।<br />यतः शास्रेण तेनायं विभागः क्रियते मया ।। ४५ ।। </div>
							<div class="verse">युक्तमेतद्व्यवसितं यद्वित्तं न प्रदित्सति ।।<br />भवत्संन्यासवन्नूनमस्मद्धितकरं धनम् ।। ४६ ।। </div>
							<div class="verse">महानुभावसंपर्कः कस्य नोन्नतिकारणम् ।।<br />अशुच्यपि पयः प्राप्य गङ्गां याति पवित्रताम् ।। ४७ ।। </div>
							<div class="verse">भगवत्संगतेर्नान्यः पुरुषार्थोऽमृतत्वतः ।।<br />पृच्छाम्यतोऽमृतत्वस्य साधनं स्यात्कथं धनम् ।। ४८ ।। </div>
							<div class="verse">सारेण यदि नामेयं पूर्णा स्याद्वसुना मही ।।<br />तावताऽप्यमृताऽहं स्यां किंवा नेत्युच्यतां यथा ।। ४९ ।। </div>
							<div class="verse">सत्तामात्रोपकारिणि धानानि धनिनां न हि ।।<br />क्रियाद्वारोपकारीणि यतोऽतः पृच्छ्यते क्रिया ।। ५० ।। </div>
							<div class="verse">प्रत्याह पृष्टः स्वां जायां नामृतत्वं धनादिति ।। ५१ ।।<br />वित्तं चेन्नामृतत्वाय कस्माद्दित्सति तद्भवान् ।।<br />इति पृष्टोऽब्रवीद्वित्तसाधनस्य प्रयोजनम् ।। ५२ ।। </div>
							<div class="verse">क्षयिष्णुसाधनाधीनं जीवितं स्याद्यथा नृणाम् ।।<br />तथैव तव वित्तेन जीवितं नामृतात्मता ।। ५३ ।। </div>
							<div class="verse">अविद्यामात्रविध्वंसाज्ज्ञानादेवामृतं यतः ।।<br />अमृतत्वस्य नाऽऽशाऽपि वित्तसाध्येन कर्मणा ।। ५४ ।। </div>
							<div class="verse">कुतोऽमृतत्वसंप्राप्तिर्ज्ञानमात्रैकहेतुना ।।<br />न कर्म कारणं मुक्तेर्नाग्निस्तापस्य भेषजम् ।।<br />कर्मभ्यो जन्म नियतं जन्म चेन्निर्वृतिः कुतः ।। ५५ ।। </div>
							<div class="verse">स्वभावादेव साधूनां प्रवृत्तिरुपकारिणी ।।<br />अपकारिण्यपि जने किमु भक्तजनं प्रति ।। ५६ ।। </div>
							<div class="verse">नूनं ममापराधोऽयं यद्भवन्तोऽपि मां प्रति ।।<br />प्रतिलोमं चिकीर्षन्ति कोऽन्यः स्याद्धितकृन्मम ।। ५७ ।। </div>
							<div class="verse">अनुरक्तां प्रियां साध्वीं बद्ध्वा वित्तेन मां कथम् ।।<br />कामोच्छित्तिमकृत्वा च संन्यसन्ति भवद्विधा ।। ५८ ।। </div>
							<div class="verse">वित्ताच्चेदमृतत्वं स्यात्तत्तित्यक्षा न युज्यते ।।<br />वित्ताच्चेन्नामृतत्वं स्याद्वद तेन ममापि किम् ।। ५९ ।। </div>
							<div class="verse">यद्यस्त्यनुजिघृक्षैवं करुणा वा मयीष्यते ।। <br />यदेव भगवान्वेद तेन संविभजस्व माम् ।। ६० ।। </div>
							<div class="verse">﻿यद्विज्ञानात्परित्यज्य निःशेषं वित्तसाधनम् ।।<br />स्वाराज्यमीप्सति भवांस्तदेव वसु देहि मे ।। ६१ ।। </div>
							<div class="verse">नाऽऽदिर्नान्तो न मध्यं वा यस्य वित्तस्य विद्यते ।।<br />भोगे न च क्षयं याति तदेव वसु दीयताम् ।। ६२ ।। </div>
							<div class="verse">अनन्तवित्तो हि भवानन्तवद्दीयते कुतः ।।<br />असतः कीदृशं दानं सदेवातः प्रदीयताम् ।। ६३ ।। </div>
							<div class="verse">संसारपुरुषार्थेभ्यो यतो नाव्युत्थितात्मने ।।<br />मुक्त्येकसाधनं ज्ञानं दातुं शक्यमिदं मया ।। ६४ ।।</div>
							<div class="verse">अमुमुक्षुत्वमाशङ्क्य भवत्यै तत्प्रदित्सितम् ।।<br />संसाराच्चेद्विरक्ताऽसि गृहाणानुत्तमामृतम् ।। ६५ ।। </div>
							<div class="verse">स्रीणां यदुचितं वाक्यं प्रतिलोमं न भाषसे ।।<br />पूर्ववत्त्वनुकूलं त्वमिदानीमपि भाषसे ।। ६६ ।। </div>
							<div class="verse">मोक्षं यान्तं नरं सर्वे मुञ्चन्ति सहजा अपि ।।<br />अतिभक्तितया मां त्वं मोक्षेऽपि न जिहाससि ।। ६७ ।। </div>
							<div class="verse">विभागमसहन्तीव मदतिस्नेहकारणात् ।।<br />मुक्तावनुयियासि त्वं मदैकात्म्यपरीप्सया ।। ६८ ।। </div>
							<div class="verse">अतिस्नेहाऽपकृष्टोमा देहार्धं शूलिनः श्रिता ।। <br />त्वं तु सर्वात्मनाऽऽत्मानं कृत्स्नं मामाप्तुमिच्छसि ।। ६९ ।। </div>
							<div class="verse">यत एवमतस्तुभ्यं वक्ष्याम्यमृतसाधनम् ।।<br />निदिध्यासस्व चेतोऽतो व्याचक्षाणस्य तन्मम ।। ७० ।। </div>
							<div class="verse">आ ब्रह्मणोऽस्मात्संसाराच्छुद्धधीर्न विरज्यते ।।<br />यावत्तावन्न विद्याया अधिकारी भवेन्नरः ।। ७१ ।। </div>
							<div class="verse">वैराग्यहेतावप्यस्मिन्रक्तो धर्मादिहेतुतः ।। <br />यतोऽतः कर्मशुद्धात्मा भवादस्माद्विरज्यते ।। ७२ ।। </div>
							<div class="verse">वैराग्यहेतून्संसारे तस्माद्यत्नादियं श्रुतिः ।।<br />न वा अर इति ह्युक्त्या वक्तुं समुपचक्रमे ।। ७३ ।। </div>
							<div class="verse">यस्मिन्नेव परा सक्तिस्तस्मिन्नेव निरादरम् ।।<br />कर्म कृत्वा परं यत्नादन्यस्यार्थयते फलम् ।। ७४ ।। </div>
							<div class="verse">किमिक्षो रसमाप्नोति यत्नान्निष्पीडयन्न ना ।। ७५ ।। <br />तीव्रदुःखोद्भवो बुद्धौ संस्कारो यावदेव तु ।। <br />तद्विपक्षः सुखं तावदल्पं तत्संक्षये क्षयः ।। ७६ ।।</div>
							<div class="verse">शीतमल्पं सुखं ग्रीष्मे तापोऽल्पः शिशिरे सुखम् ।।<br />तदेव दुःखकृद्भूरि तद्धेत्वोरनवस्थितेः ।। ७७ ।। </div>
							<div class="verse">शब्दोऽस्ति न प्रियः कश्चिदप्रियो वा स्वतस्तथा ।।<br />रक्तद्विष्टमनो हेतुः शब्दाद्यर्थे प्रियाप्रिये ।। ७८ ।। </div>
							<div class="verse">स्वतोऽखिलोऽप्रियोऽनात्मा प्रत्यङ्योहैकहेतुतः ।।<br />प्रत्यगाह्लादकारित्वादप्रियोऽपि प्रियो मतः ।। ७९ ।। </div>
							<div class="verse">जायादिरप्रियः सर्वः स्वत आद्यन्तदुःखकृत् ।।<br />तद्धेतोरात्मनः प्रीतेर्जायादिः प्रिय उच्यते ।। ८० ।। </div>
							<div class="verse">न कस्यांचिदवस्थायामात्मा लोकेऽप्रियो मतः ।।<br />प्रियोऽप्रियश्च जायादिर्यथाऽनात्मा मुहुर्मुहुः ।। ८१ ।।</div>
							<div class="verse">स्वत एवाप्रियोऽनात्मा ह्यात्मप्रीत्यर्थसाधनात् ।।<br />जायादिः स्यात्प्रियो भक्त्या बन्धक्याः कामुको यथा ।। ८२ ।। </div>
							<div class="verse">निर्हैतुकी स्वतः प्रीतिरात्मन्येव यतस्ततः ।।<br />भाक्तं प्रियं परित्यज्य मुख्यं प्रियमुपाश्रयेत् ।। ८३ ।। </div>
							<div class="verse">क्षयान्ता निचयाः सर्वे पतनान्ताः समुच्छ्रयाः ।।<br />संयोगा विप्रयोगान्ता मरणान्तं च जीवितम् ।। ८४ ।। </div>
							<div class="verse">न तदस्ति सुखं लोके यन्न दुःखकरं भवेत् ।।<br />तदसंप्राप्तिविच्छेदक्षयेष्वसुखकृद्यतः ।। ८५ ।। </div>
							<div class="verse">एवं चेत्साधनोद्भूतं यावत्किंचित्सुखं मतम् ।।<br />तन्निःशेषं परित्यज्य सुखमात्यन्तिकं श्रयेत् ।। ८६ ।। </div>
							<div class="verse">सांसारिकसुखस्यास्य दुःखत्वादुक्तहेतुतः ।।<br />निष्कृष्यातस्ततः प्रीतिं प्रतीच्येव निवेशयेत् ।। ८७ ।। </div>
							<div class="verse">स्रजि दण्डादयो यद्वत्स्रगज्ञानैकहेतुकाः ।।<br />पतिजायासुताद्येवं प्रत्यगज्ञानहेतुजम् ।। ८८ ।।</div>
							<div class="verse">सर्वानर्थनिवृत्तिश्च सर्वाह्लादाप्तिरेव च ।। <br />प्रतीचि ज्ञानमात्राच्चेत्तदन्यत्प्रार्थ्यते कथम् ।। ८९ ।। </div>
							<div class="verse">यस्य संबन्धमाश्रित्य ह्यप्रियोऽपि प्रियायते ।।<br />प्रियोऽप्यप्रियतां याति यस्य संगतिकारणात् ।। ९० ।। </div>
							<div class="verse">दृष्ट्वाऽनुभवतस्तत्त्वमात्मानात्मपदार्थयोः ।।<br />उपादित्सा जिहासा च तत्कृतैवानुपाल्यताम् ।। ९१ ।। </div>
							<div class="verse">नानाप्राकार आसङ्गो विषक्तो योऽस्य बाह्यतः ।।<br />यथोक्तकारणात्सर्वं प्रतीच्येव निवेशयेत् ।। ९२ ।। </div>
							<div class="verse">नरकादिव निर्विण्णो यावन्नाऽऽ ब्रह्मणो नरः ।।<br />न तावदधिकारोऽस्ति कैवल्यज्ञानवर्त्मनि ।। ९३ ।। </div>
							<div class="verse">सर्वासङ्गविनिर्मुक्तो मोक्षमात्रप्रयोजनः ।।<br />अतोऽधिक्रियते प्रत्यग्ज्ञानोत्पत्तौ न रागवान् ।। ९४ ।। </div>
							<div class="verse">आत्मा प्रत्यक्प्रसिद्धेः स्यात्तत्रैवाऽऽत्मानुभूतितः ।।<br />इति प्रमेयनिर्देशो द्रष्टव्य इति तत्प्रमा ।। ९५ ।। </div>
							<div class="verse">आत्मबुद्धिरियं तावत्सर्वेषां जायते स्वतः ।।<br />अप्राप्ता सर्वमात्मेति सैवातो धीर्विधीयते ।। ९६ ।। </div>
							<div class="verse">द्रष्टृद्रष्टव्ययोर्भेदे सत्येवं धीर्विधीयते ।।<br />नियोज्यविषयाभेदे घटते न विधिर्यतः ।। ९७ ।। </div>
							<div class="verse">उत्तरोत्तरभूयांसि नामादीनि यथाक्रमम् ।।<br />उपन्यस्याऽऽत्मयाथात्म्यं तत्तत्वं प्राब्रवीच्छ्रुतिः ।। ९८ ।। </div>
							<div class="verse">भूम्नश्च लक्षणं चक्रे यत्र नान्यदिति स्वयम् ।। <br />अथ यत्रेति चाल्पस्य प्राणान्तस्य च लक्षणम् ।। ९९ ।। </div>
							<div class="verse">अथात इति वाक्येन ह्यहमेवेति निश्चितेः ।।<br />निपिध्यानात्मरूपं यत्ततोऽहंकारनिह्नुतिः ।। १०० ।।</div>
							<div class="verse">आत्मैवेत्यादिवाक्येन पूर्णब्रह्मावबोधिना ।।<br />नाविध्वस्तं तमोऽतोऽस्ति न च ज्ञानमनुत्थितम् ।। १०१ ।। </div>
							<div class="verse">नानिवृत्तस्तथाऽनर्थो नानवाप्तं सुखं तथा ।।<br />कार्यज्ञेयसमाप्तिः स्यात्प्रत्यग्याथात्म्यबोधतः ।। १०२ ।। </div>
							<div class="verse">सर्वासूपनिषत्स्वेवं प्रमात्रादेरनात्मनः ।।<br />प्रत्यङ्भात्रैकयाथात्म्यं श्रूयते सोपपत्तिकम् ।। १०३ ।। </div>
							<div class="verse">इहापि नेति वाक्येन प्रतीचोऽतत्स्वभावकम् ।।<br />व्युत्थापितमनूद्याऽऽह सर्वमात्मेति नः श्रुतिः ।। १०४ ।।</div>
							<div class="verse">भावाभावात्मना स्थानं न निषेध्यस्य वस्तुनः ।।<br />यतोऽतः सर्वमात्मैव प्राब्रवीच्छ्रुतिरञ्जसा ।। १०५ ।। </div>
							<div class="verse">नाव्युत्थितमनाः कश्चित्प्रतीचोऽन्यत्प्रपश्यति ।।<br />व्युत्थितात्माऽपि चाऽऽत्मानं पश्यन्नेवान्यदीक्षते ।। १०६ ।। </div>
							<div class="verse">स्वातन्र्यं यत्र कर्तुः स्यात्तत्र कर्ता नियुज्यते ।।<br />अन्वयव्यतिरेकाभ्यामात्मानात्मविवेचने ।। १०७ ।। </div>
							<div class="verse">वचोर्थप्रतिबोधस्य पदार्थाज्ञानमेव तु ।।<br />यतोऽन्तरायस्तद्धानौ तेन तत्र नियुज्यते ।। १०८ ।। </div>
							<div class="verse">एवं ज्ञातपदार्थः सन्यथा पूर्वमवादिषम् ।।<br />ब्रह्म वा इदमित्यत्र न्यायेनैकात्म्ययायिना ।। १०९ ।। </div>
							<div class="verse">निरन्तरायो वाक्यार्थं वाक्यादेवावगच्छति ।। <br />अव्यावृत्ताननुगतप्रत्यक्तत्त्वसमीक्षणात् ।। ११० ।। </div>
							<div class="verse">नित्यमुक्तत्वविज्ञानं  वाक्यादेवाञ्जसा भवेत् ।। <br />वाक्यार्थस्य च विज्ञानं पदार्थस्मृतिपूर्वकम् ।। १११ ।।</div>
							<div class="verse">अन्वयव्यतिरेकाभ्यां पदार्थः स्मर्यते ध्रुवम् ।।<br />एवं निर्दुःखमात्मानमक्रियं प्रतिपद्यते ।। ११२ ।। </div>
							<div class="verse">प्रत्यङ्भोहोद्भवानात्मप्राधान्येन तमोन्वयात् ।।<br />आत्माऽऽत्मानं पुराऽज्ञासीद्वाक्यार्थज्ञानजन्मतः ।। ११३ ।।</div>
							<div class="verse">अनात्मनोऽत आत्मानमन्वयव्यतिरेकतः ।।<br />निष्कृप्याऽऽत्मन्यथाऽऽत्मानं सर्वमात्मेति पश्यति ।। ११४ ।। </div>
							<div class="verse">अज्ञातज्ञापनं चातो विधिरत्राभिधीयते ।। <br />अप्रवृत्तप्रवृत्तिश्च न्यायाभावान्न युज्यते ।। ११५ ।। </div>
							<div class="verse">नित्यं न भवनं यस्य यस्य वा नित्यभूतता ।।<br />न तस्य क्रियमाणत्वं खपुप्पाकाशयोरिव ।। ११६ ।। </div>
							<div class="verse">उत्पत्त्यादि स्वतो यस्य यस्य चात्यन्तमेव न ।।<br />क्रियानपेक्षसिद्धत्वात्स्वतःसिद्धं तदुच्यते ।। ११७ ।। </div>
							<div class="verse">उत्पत्त्यादौ तु यच्छक्तं हेतुमात्रमपेक्षते ।।<br />साफल्यं कर्मणस्तत्र तदभिव्यक्तिकृद्धि तत् ।। ११८ ।। </div>
							<div class="verse">कार्यं कारणतन्त्रं स्यात्तातस्तस्याऽऽत्मलाभतः ।।<br />अन्यकार्यमकार्यं च नान्यत्कारणमीक्ष्यते ।। ११९ ।। </div>
							<div class="verse">सर्वमात्मेति या बुद्धिः सा प्रमेयबलाद्भवेत् ।।<br />प्रमातृतन्त्रा सा चेत्स्यात्प्रप्ता लोकाग्निबुद्धिवत् ।। १२० ।। </div>
							<div class="verse">अतोऽपुरुषतन्त्रत्वान्नाऽऽत्मज्ञाने विधिर्भवेत् ।।<br />अन्वयादिक्रिया त्वस्य तत्तन्त्रत्वाद्विधीयते ।। १२१ ।। </div>
							<div class="verse">श्रवणं मननं तद्वत्तथा शमदमादि यत् ।।<br />पुमाञ्शक्नोति तत्कर्तुं तस्मादेतद्विधीयते ।। १२२ ।। </div>
							<div class="verse">विशिष्टेहानुभूतिश्च सर्वमानफलं यतः ।।<br />फलं च न विधेयं स्यादतो नेदं विधीयते ।। १२३ ।। </div>
							<div class="verse">प्रमाणमप्रमाणं च प्रमाभासं च यद्भवेत् ।।<br />चैतन्याकारमेवैतत्प्रथते सर्वमेव तत् ।। १२४ ।।</div>
							<div class="verse">नानाकारानुपादत्ते चैतन्याकारमेव सत् ।। <br />प्रतीच्यव्यभिचार्येकं तदन्ये व्यभिचारिणः ।। १२५ ।।  </div>
							<div class="verse">मात्रादिव्यभिचारेऽपि संविदव्यभिचारिणी ।।<br />मिथः कृत्स्नेऽपि जगति तदन्यद्व्यभिचारि तु ।। १२६ ।।</div>
							<div class="verse">उत्पन्नमपि सज्ज्ञानं प्रमातृत्वाद्युपग्रहात् ।।<br />तदनुत्पन्नवद्भाति तद्व्युत्पत्तेः पुरा नृणाम् ।। १२७ ।। </div>
							<div class="verse">व्युत्पाद्यते यदा साक्षाद्यथोक्तन्यायवर्त्मना ।।<br />उत्पन्नमेव विज्ञानं तदा प्रागपि मन्यते ।। १२८ ।।</div>
							<div class="verse">स्वसाक्षिकैव सर्वस्य न वेद्मीत्यपि या मतिः ।।<br />किमु वद्मीति बुद्धिः स्याच्चिदतोऽव्यभिचारिणी ।। १२९ ।। </div>
							<div class="verse">आत्मेति मेयनिर्देशो वैशब्दस्तत्स्मृताविह ।।<br />प्रमातृक्रियया व्याप्तिर्द्रष्टव्य इति भण्यते ।। १३० ।। </div>
							<div class="verse">शब्दानुरोधतस्ताबदीदृगत्रोपजायते ।।<br />श्रुतेरनुभवः साक्षाद्यथावस्तु न वेति वा ।। १३१ ।। </div>
							<div class="verse">विचार्यमाणोऽनुभवो रूप्यशुक्त्यनुभूतिवत् ।।<br />प्रमाणमप्रमाणं वा मेयसंगत्यसंगतेः ।। १३२ ।। </div>
							<div class="verse">प्रमातृमेयभेदोऽत्र न तावद्गम्यते मितेः ।।<br />प्रत्यग्धीमात्रगम्योऽर्थो यस्मादात्मेति निश्चितः ।। १३३ ।।</div>
							<div class="verse">प्रत्यग्धीगोचरो नो चेदनात्माऽसौ घटादिवत् ।। <br />ब्रह्मादिमध्यपातित्वं ततश्चास्य प्रसज्यते ।। १३४ ।।</div>
							<div class="verse">विभिन्नद्रष्ट्टदृष्ट्याप्तिर्घटादेरिव नाऽऽत्मनः ।।<br />न चाभेदेऽस्ति संव्याप्तिरैकात्म्यादेव कारणात् ।। १३५ ।। </div>
							<div class="verse">न च द्रष्टाऽऽत्मनोऽन्योऽस्ति द्रष्ट्रन्तरनिषेधनात् ।।<br />न च द्रष्ट्रोर्द्वयोर्लोके द्रष्ट्टदृश्यत्वसंगतिः ।। १३६ ।। </div>
							<div class="verse">क्रियाविरोधः प्राप्नोति द्रष्टुः स्वात्मसमीक्षणे ।। <br />तद्दृष्टेर्नित्यसंप्राप्तेर्विध्यानर्थक्यसंगतिः ।। १३७ ।। </div>
							<div class="verse">संसार्यान्मनि दृष्टेऽपि न च किंचित्प्रयोजनम् ।।<br />अयमेव च नोऽनर्थो यत्संसार्यात्मदर्शनम् ।। १३८ ।। </div>
							<div class="verse">तदन्यस्याप्रसिद्धेश्च कथं स्यात्तत्समीक्षणम् ।।<br />अथ प्रसिद्धोऽसावात्मा तद्दृष्टिः किं विधीयते ।। १३९ ।। </div>
							<div class="verse">द्रष्टृदर्शनदृश्यानां प्रात्यक्ष्यान्नाऽऽगमेक्षणम् ।।<br />द्रष्टुरात्मा पृथक्चेत्स्यान्पृथगात्मेति दुर्वचः ।। १४० ।। </div>
							<div class="verse">न चाऽऽत्मन्यप्रसिद्धे स्यात्संसारस्य प्रसिद्धता ।।<br />न ह्यप्रसिद्धसंबन्धी संबन्धः कचिदिष्यते ।। १४१ ।। </div>
							<div class="verse">न चेदात्माभिसंबन्धः संसारोऽयं समीक्ष्यते ।।<br />तन्मुमुक्षुत्वमायातं कुतो हेतोरितीर्यताम् ।। १४२ ।।</div>
							<div class="verse">अनृतन्त्रे विधिर्नेष्टो वन्ध्यापुत्रोद्भवे यथा ।।<br />मातृतन्त्रे तथैवायं न विधिः प्रत्यगीक्षणे ।। १४३ ।। </div>
							<div class="verse">नानाद्रव्यसमायोगे वियोगे च घटात्मनः ।।<br />वियत्संपूर्णता नित्या वियत्सक्तेरवर्जनात् ।। १४४ ।।</div>
							<div class="verse">शब्दादिबाह्यसंबन्धे विभागे च तथा धियः ।।<br />प्रत्यक्चैतन्यसंबन्धो नित्यो नित्यात्मसाक्षिकः ।। १४५ ।। </div>
							<div class="verse">यतोऽतः पाक्षिकी प्राप्तिर्नेहास्त्यैकात्म्यदर्शने ।।<br />नियमः परिसंख्या वा न तेनेहोपपद्यते ।। १४६ ।।</div>
							<div class="verse">कर्मकाण्डे यथा मानं तथैवोपनिषत्स्वपि ।।<br />विधिरेवानपेक्षत्वात्सापेक्ष्यान्नाभिधाश्रुतिः ।। १४७ ।। </div>
							<div class="verse">मैवं मानान्ताप्राप्तसम्यगैकात्म्यबोधतः ।।<br />अभिधाश्रुतेः प्रमाणत्वं सुप्तोत्थापकवाक्यवत् ।। १४८ ।।</div>
							<div class="verse">अकारकैकात्म्यमात्रं मेयं वस्त्विष्यते यतः ।। <br />तदन्यस्य यतो मानाद्व्यतिरेको न लभ्यते ।। १४९ ।। </div>
							<div class="verse">मुक्त्वैकात्म्यस्य चाज्ञानं नान्तरायान्तरं यतः ।।<br />विधितन्त्रस्य कार्यत्वान्नाज्ञाने प्रभविष्णुता ।। १५० ।।</div>
							<div class="verse">यथास्थितात्मवस्तूत्थज्ञानं मुक्त्वा तमोह्नुतौ ।।<br />नान्यो हेतुर्यतस्तस्मान्न त्रय्यन्ते विधिः प्रमाः ।। १५१ ।। </div>
							<div class="verse">नियोज्यस्य च नैश्वर्यं धीसम्यक्त्वं प्रतीप्यते ।।<br />तस्य मेयैकहेतुत्वान्नैव स्यान्मातृतन्त्रता ।। १५२ ।। </div>
							<div class="verse">विधेरिवानपेक्षत्वं वेदान्तेष्वभिधाश्रुतेः ।।<br />अनृतन्त्रत्वसामान्यात्तथाऽतीन्द्रियबोधतः ।। १५३ ।। </div>
							<div class="verse">अक्षाद्यविषयं प्रत्यक्स्वतः सिद्धेरसाधनम् ।।<br />अभिधा बोधयन्तीयं नान्यत्किंचिदपेक्षते ।। १५४ ।। </div>
							<div class="verse">तस्माद्विधेः प्रमाणत्वं साध्यसाधनबोधने ।।<br />अतीन्द्रिये तदन्येन ज्ञातुं शक्यं न तद्यतः ।। १५५ ।। </div>
							<div class="verse">साध्यसाधनसंबन्धो न शक्योऽभिधया यथा ।।<br />प्रतिपत्तुं स्वतः सिद्धोऽशक्यो विधिगिरा तथा ।। १५६ ।। </div>
							<div class="verse">ऐकात्म्यस्य स्वतः सिद्धेर्न क्रियाऽपेक्ष्यते यतः ।।<br />ततश्च भावनाभावो भावनायाः क्रियाश्रयात् ।। १५७ ।।</div>
							<div class="verse">विरहे भावनायाश्च न विधेस्तत्र मानता ।।<br />स्वतःसिद्धार्थबोधित्वादभिधायास्तु मानता ।। १५८ ।।</div>
							<div class="verse">सापेक्षत्वादमानं चेदभिधा लोकवर्त्मना ।।<br />अभिधा तत्त्वमस्यादि सरित्तीरफलोक्तिवत् ।। १५९ ।।</div>
							<div class="verse">संहत्यनुपपत्तिश्च पदानामभिधाश्रुतौ ।। <br />आख्यातपदहेतुत्वात्सर्वत्र पदसंहतेः ।। १६० ।।</div>
							<div class="verse">नाऽऽख्यातपदसद्भावात्स्यादेव पदसंहतिः ।। <br />अस्यस्म्याद्याख्यातपदमस्त्येवेहाभिधाश्रुतौ ।। १६१ ।। </div>
							<div class="verse">सरित्तीरे फलानीति युक्ताऽपेक्षाऽभिधाश्रुतेः ।।<br />प्रत्यक्षमाप्नग्राह्यत्वात्फलतीरार्थसंगतेः ।। १६२ ।। </div>
							<div class="verse">प्रत्यक्षग्राह्य एषोऽर्थो न तदन्यप्रमाणकः ।।<br />यतोऽतो नाऽऽगंमादेव तादृशेऽर्थे विनिश्चितिः ।। १६३ ।। </div>
							<div class="verse">अपूर्वादिवचोऽर्थे तु न प्रत्यक्षाद्यपेक्षते ।। <br />प्रत्यक्षाद्यप्रमेयत्वादैकात्म्याख्यस्य वस्तुनः ।। १६४ ।।</div>
							<div class="verse">अपौरुषेयवाक्यत्वं समानमभिधाश्रुतेः ।।<br />अतीन्द्रियार्थबोधित्वं समानं चोदनोक्तिभिः ।। १६५ ।।</div>
							<div class="verse">सिद्धसाध्यप्रमेयत्वभेदो यदि परं तयोः ।।<br />प्रामाण्ये त्वतिशीतिस्तु न काचिदपि दृश्यते ।। १६६ ।। </div>
							<div class="verse">प्रमोपजायते तावदहं ब्रह्मेत्यलौकिकी ।।<br />तत्त्वमस्यादिवाक्येभ्यः श्रवणात्समनन्तरम् ।। १६७ ।।</div>
							<div class="verse">एवं चेदप्रमाणत्वं किमिवेहाभिधाश्रुतेः ।।<br />विधेरपीह मानत्वं नोक्तन्यायातिरेकतः ।। १६८ ।। </div>
							<div class="verse">स्वशक्तिः सर्वमानानां यथा वस्त्ववबोधने ।।<br />अभिधायाश्च साऽस्त्येव किमिति स्यादमानता ।। १६९ ।। </div>
							<div class="verse">नाप्यर्थेऽतीन्द्रिये सिद्धे मानं लिङ्गाद्यपेक्षते ।।<br />योगिप्रत्यक्षमानं वा तयोरविषयत्वतः ।। १७० ।। </div>
							<div class="verse">नेतीत्यस्थूलमित्यादिवाक्याद्योऽर्थोऽवगम्यते ।।<br />योगिप्रत्यक्षगम्योऽयं न तत्प्रत्यक्त्वहेतुतः ।। १७१ ।। </div>
							<div class="verse">प्रत्यक्षानवताराच्च नानुमानेन मीयते ।।<br />धर्मधर्म्यभिसंबन्धे नागृहीतेऽनुमा यतः ।। १७२ ।। </div>
							<div class="verse">यज्जातीयैः प्रमाणैस्तु यज्जातीयार्थदर्शनम् ।।<br />भवेदिदानीं लोकस्य तथा कालान्तरेऽप्यभूत् ।। १७३ ।। </div>
							<div class="verse">यत्राप्यतिशयो दृष्टः स स्वार्थानतिलङ्घनात् ।।<br />दूरसूक्ष्मादिदृष्टौ स्यान्न रूपे श्रोत्रवृत्तिता ।। १७४ ।। </div>
							<div class="verse">योगिप्रत्यक्षमानादेर्न चेदैकात्म्यमेयता ।।<br />तप्राप्तत्यक्षमानादेर्न चेदैकात्म्यमेयता ।।<br />तत्प्राप्तमपि किं कुर्यात्स्वात्मायोग्यासु भूमिषु  ।। १७५ ।। </div>
							<div class="verse">अक्षादिमेयासारूप्यादैकात्म्यं स्यान्न तत्प्रमम् ।।<br />यथा विधेयासारूप्यान्नैकात्म्यं स्याद्विधेस्तथा ।। १७६ ।। </div>
							<div class="verse">संभाव्यते चेदक्षादि ह्यैकात्म्यार्थे फलादिवत् ।।<br />न तद्वारयितुं शक्यं लोके विधिशतैरपि ।। १७७ ।।</div>
							<div class="verse">नासमीक्ष्य स्वसामर्थ्यं पुमान्विधिशतैरपि ।।<br />प्रवर्ततेऽनपेक्षत्वं कुतो विधिवचःस्वतः ।। १७८ ।। </div>
							<div class="verse">अपाक्येषु नियुक्तोऽपि कृष्णलाञ्श्रपयेदिति ।।<br />न तच्छक्तिं विना कश्चित्पुमांस्तत्र चिकीर्षति ।। १७९ ।। </div>
							<div class="verse">एवं चेदनपेक्षत्वं विधेः किमिति भण्यते ।।<br />न भावनानपेक्षोऽसौ विधिर्यस्मात्प्रवर्तते ।। १८० ।।</div>
							<div class="verse">न भावनान्तरमियं न च मानान्तरं तथा ।।<br />अपेक्ष्याभिधयैकात्म्यमवबोधयति श्रुतिः ।। १८१ ।। </div>
							<div class="verse">अतोऽनपेक्षता युक्ता सर्वदैवाभिधाश्रुतेः ।।<br />अभिधानाभिधेयार्थज्ञानमेव व्यपेक्षते ।। १८२ ।। </div>
							<div class="verse">ज्ञानक्रिया प्रमातृस्था न यथावस्तुबोधकृत् ।।<br />प्रमेयकर्तृकैवासौ यथावस्त्ववबोधिनी ।। १८३ ।।</div>
							<div class="verse">न चान्यदीयव्यापारे ह्यन्योऽशक्तेर्नियुज्यते ।।<br />न ह्यग्निसाध्ये शोषादौ नियोगो घटतेऽम्भसः ।। १८४ ।। </div>
							<div class="verse">ब्रह्मणोऽविद्यया योऽपि स्यादच्छेद आत्मनः ।।<br />तदवच्छेदविध्वस्तौ न साधनमपेक्षते ।। १८५ ।। </div>
							<div class="verse">अनवच्छिन्नयाथात्म्यादविद्यया ।।<br />अवच्छिन्नवदाभाति क्षेत्रज्ञो रज्जुसर्पवत् ।। १८६ ।। </div>
							<div class="verse">न चाविद्यानिरास्यत्र प्रत्यग्याथात्म्यबोधतः ।।<br />साधनं किंचिदापेक्ष्यं स्वर्गे यागादिवत्कचित् ।। १८७ ।।</div>
							<div class="verse">न चापि मुख्यया वृत्त्या साध्येऽसति जगत्यपि ।।<br />किंचित्साधनमित्येवं भण्यते लोकवेदयोः ।। १८८ ।। </div>
							<div class="verse">साध्यं च लोकतः सिद्धमुत्पत्त्यादिचतुष्टयम् ।।<br />प्रमाणस्य न तन्न्याय्यं सिद्धार्थव्यञ्जकत्वतः ।। १८९ ।। </div>
							<div class="verse">नाऽऽत्मलाभातिरेकेण व्यञ्जकस्य मनागपि ।।<br />संभाव्यतेऽपरं रूपमज्ञातत्वापनोदकृत् ।। १९० ।। </div>
							<div class="verse">आत्मासामान्यरूपोत्थं न चाभूत्वोपजायते ।।<br />घटादिज्ञानवज्ज्ञानं भिन्नहेत्वनपेक्षतः ।। १९१ ।। </div>
							<div class="verse">स्थास्न्वनुभवमात्रत्वात्कार्यकारणवस्तुनः ।।<br />अभूतभूतिर्नैवातो युज्यतेऽनुभवात्मनि ।। १९२ ।। </div>
							<div class="verse">प्रत्यगज्ञानहेतूत्था भावनेयं न तु स्वतः ।।<br />प्रत्यग्याथात्म्यजिज्ञासोः कथं सा विषयो भवेत् ।। १९३ ।।</div>
							<div class="verse">क्रियाकारभेदोऽयमज्ञातैकात्म्यवस्तुनः ।। <br />तज्ज्ञानेऽसावसंभाव्यस्तद्धेतूच्छित्तिकारणात् ।। १९४ ।।</div>
							<div class="verse">न चाविद्यासमुच्छित्तिर्ज्ञानोत्पत्त्यतिरेकतः ।।<br />संसारनाशोऽविद्याया नाशान्न व्यतिरिच्यते ।। १९५ ।। </div>
							<div class="verse">न चाप्यविद्यानाशोऽत्र संसर्गः कारणात्मनि ।।<br />तद्ध्वास्तेर्वस्तुवृत्तत्वान्मृदि लोष्टादिनाशवत् ।। १९६ ।। </div>
							<div class="verse">आदाय वास्तवं वृत्तं ज्ञानमज्ञाननाशकृत् ।।<br />वस्तुयाथात्म्यवृत्तेन तमोऽपह्नूयते सदा ।। १९७ ।। </div>
							<div class="verse">अज्ञातज्ञापनं तस्माद्विधिरत्रोपपद्यते ।।<br />अकृतस्य क्रिया त्वत्र विधिर्नैवोपपद्यते ।। १९८ ।। </div>
							<div class="verse">द्वैविध्यं चाप्यविद्याया न च युक्त्याऽवसीयते ।।<br />ऐकात्म्यमात्रवस्तुत्वादविद्यैकैव युज्यते ।। १९९ ।।</div>
							<div class="verse">प्रमेयभेदभिन्नत्वं ज्ञानानामिव भेदकम् ।।<br />नाविद्याया यतोऽस्तीह द्वैविध्यं तेन दुर्घटम् ।। २०० ।। </div>
							<div class="verse">प्रत्यगज्ञानमेवेह तदन्यद्वस्तुकारणम् ।।<br />तदन्यकारणासत्त्वाद्दैूविध्यं तमसः कुतः ।। २०१ ।। </div>
							<div class="verse">न चाभ्यासाद्यपेक्षाऽपि स्वतोमुक्तत्वकारणात् ।।<br />न घटादेर्घटत्वादि घटाद्यभ्याससंश्रयम् ।। २०२ ।। </div>
							<div class="verse">न चाविषयविज्ञानमनाकारं च भाव्यते ।।<br />भावकप्रत्यगात्मत्वादाकृतेश्च निषेधतः ।। २०३ ।। </div>
							<div class="verse">नेन्द्रियेण ग्रहोऽस्यास्ति शब्दाद्यर्थानुपातिना ।।<br />दुःखादिवच्च नैवाऽऽत्मा चितेः स्वार्थैकरूपतः ।। २०४ ।। </div>
							<div class="verse">भावनेपचितं चेतो न च कैवल्यकारणम् ।।<br />तस्येहैव समुच्छेदात्तद्धेत्वज्ञानहानतः ।। २०५ ।। </div>
							<div class="verse">स्वकार्यर्थानुगामित्वं भावनाज्ञानकर्मणाम् ।।<br />अकार्यकारणात्मत्वात्कैवल्येऽनुगतिः कुतः ।। २०६ ।। </div>
							<div class="verse">साक्षादात्मप्रसिद्धौ च नाभ्यासस्तत्फलस्थितेः ।।<br />ज्ञानाभावादसिद्धौ च क्व न्वभ्यासव्यपेक्षणम् ।। २०७ ।। </div>
							<div class="verse">आत्मासामान्यरूपोत्थं ज्ञानमज्ञानमात्मनि ।। <br />सकृज्जातं न चेद्धन्ति ज्ञानमेव न तद्भवेत् ।। २०८ ।। </div>
							<div class="verse">सम्यग्ज्ञानं यदाश्रित्य तन्मोहोऽपि तदाश्रयः ।।<br />अबाधितं तमोऽत्राऽऽस्त इत्युक्तिर्जडवक्तृका ।। २०९ ।।</div>
							<div class="verse">इत्येवमादि यच्चोक्तं पूर्वमेवातिविस्तरात् ।।<br />तत्कृत्स्नमनुसंधेयं सर्वावकारहनिकृत् ।। २१० ।। </div>
							<div class="verse">सर्वमात्मेत्यतः पश्येदात्मानात्मविभागवित् ।।<br />आत्मा द्रष्टव्य इत्युक्त्या ह्येषोऽर्थोऽत्राभिधीयते ।। २११ ।। </div>
							<div class="verse">सर्वमानप्रसक्तौ च सर्वमानफलाश्रयात् ।।<br />श्रोतव्य इत्यतः प्राह वेदान्तावरुरुत्सया ।। २१२ ।। </div>
							<div class="verse">दर्शनस्याविधेयत्वात्तदुषायो विधीयते ।।<br />वेदान्तश्रवणं यत्नादुपायस्तर्क एव च ।। २१३ ।। </div>
							<div class="verse">श्रुतिलिङ्गादिको न्यायः शब्दशक्तिविवेककृत् ।।<br />आगमार्थविनिश्चित्यै मन्तव्य इति भण्यते ।। २१४ ।।</div>
							<div class="verse">वस्तुतत्त्वविवक्षेह मन्तव्य इतिशासनात् ।।<br />योषिदग्न्यादिदृ्ष्टौ हि नैव मन्तव्यताविधिः ।। २१५ ।।  </div>
							<div class="verse">वेदशब्दानुरोध्यत्र तर्कोऽपि विनियुज्यते ।।<br />वाच्यवाचकसंबन्धनियमे तस्य हेतुता ।। २१६ ।।</div>
							<div class="verse">अपरायत्तबोधोऽत्र निदिध्यासनमुच्यते ।।<br />पूर्वयोरवधित्वेन तदुपन्यास इष्यते ।। २१७ ।। </div>
							<div class="verse">श्रवणादिक्रिया तावत्कर्तव्येह प्रयत्नतः ।। <br />यावद्यथोक्तं विज्ञानमाविर्भवति भास्वरम् ।। २१८ ।। </div>
							<div class="verse">आगमाद्दर्शनं पूर्वमागमाचार्यतो मतिः ।।<br />त्रयाणामपि संगानाच्छास्राचार्यात्मनां स्थिरम् ।। २१९ ।। </div>
							<div class="verse">प्रतिपत्तिः पुरा शाब्दी यावन्न मनुते श्रुतम् ।।<br />श्रुत्वा मत्वाऽथ तं साक्षादात्मानं प्रतिपद्यते ।। २२० ।। </div>
							<div class="verse">अनन्यायत्तविज्ञाने श्रवणादेरुपायतः ।।<br />जाते नापेक्षते किंचित्प्रतीचोऽनुभवात्परम् ।। २२१ ।। </div>
							<div class="verse">साध्यसाधनसंबन्धे शास्रापेक्षैव नापरा ।।<br />लिङ्गापेक्षाऽनुमेयेऽर्थे नरापेक्षा नरोचिते ।। २२२ ।। </div>
							<div class="verse">भिन्नमात्रादिविज्ञाने सापेक्षैव विनिश्चितिः ।।<br />एकमात्रादिके त्वस्मिन्कः किं कस्मादपेक्षते ।। २२३ ।। </div>
							<div class="verse">प्रमाणरूपावष्टम्भात्प्रमा पूर्वं प्रजायते ।। <br />पश्चात्प्रमेयनिष्ठैव प्रमेयार्थानुरोधिनी ।। २२४ ।। </div>
							<div class="verse">आत्माऽऽत्मानं विजानाति यत्र वाक्यादिमानतः ।।<br />तत्र मात्रादिसंभेदो न मनागपि लभ्यते ।। २२५ ।। </div>
							<div class="verse">पदार्थविषयस्तर्कस्तथैवानुमितिर्भवेत् ।।<br />वाक्यार्थप्रतिपत्तिस्तु वाक्यादेवाभिजायते ।। २२६ ।। </div>
							<div class="verse">आत्मानात्मत्वमात्रं हि लिङ्गाद्वस्तुषु गम्यते ।।<br />सर्वमानातिवर्त्यात्मा वाक्यादेवावगम्यते ।। २२७ ।।</div>
							<div class="verse">नन्वकृत्स्नं भवेज्ज्ञानं यद्यात्मैव समीक्ष्यते ।।<br />केवलोऽनात्मनोऽदृष्टेः प्रतीचोऽन्यस्य वस्तुनः ।। २२८ ।।</div>
							<div class="verse">नायमन्योऽथवाऽनन्यः प्रत्यगज्ञानजत्वतः ।।<br />दण्डसर्पादिवद्रज्ज्वां स्वतोऽपूर्वादिमान्यतः ।। २२९ ।। </div>
							<div class="verse">यतोऽतो दृष्ट एतस्मिन्प्रत्यगात्मनि केवले ।।<br />नास्ति ज्ञानमनुत्पन्नं नाप्यध्वस्तं तथा तमः ।। २३० ।। </div>
							<div class="verse">प्रत्यङ्भात्रैकयाथात्म्यात्कार्यकारणवस्तुनः ।।<br />तजज्ञानात्किं तमोऽध्वस्तं किंवाऽज्ञानं वदाऽऽत्मनः ।। २३१ ।। </div>
							<div class="verse">अनुवादे यथोक्तानां प्रक्रान्ते दर्शनादिषु ।।<br />विज्ञानेनेत्यथ कथं निदिध्यासनमुच्यते ।। २३२ ।। </div>
							<div class="verse">ध्यानाशङ्कानिवृ्त्त्यर्थं विज्ञानेनेति भण्यते ।।<br />निदिध्यासनशब्देन ध्यानमाशङ्क्यते यतः ।। २३३ ।। </div>
							<div class="verse">विज्ञानोत्पत्तिहेतुत्वं ध्यानादेः प्रागवादिषम् ।।<br />स्वार्थमेव तु विज्ञानं मुक्तिमात्रफलं स्मृतम् ।। २३४ ।। </div>
							<div class="verse">ऐकात्म्याज्ञानविध्वंसव्यतिरेकेण नेष्यते ।।<br />ऐकात्म्यविज्ञानफलं प्राप्तमेव हि तत्स्वतः ।। २३५ ।। </div>
							<div class="verse">यतोऽनवयवेनैव रज्जुसार्पादिवत्तथा ।। <br />आत्माऽयं संगतिं याति तन्मोहाध्यस्तरूपिणा ।। २३६ ।। </div>
							<div class="verse">आत्मा तत्त्वं विभक्तस्य प्रमात्रादेरनात्मनः ।।<br />स्वतः सिद्धस्तदज्ञानसमुत्थस्य मृषात्मनः ।। २३७ ।। </div>
							<div class="verse">आत्मज्ञानप्रमेयाच्च नान्यस्तज्ज्ञानकृद्यतः ।।<br />अनन्यमातृमानोऽतः प्रत्यगात्मा तमोपनुत् ।। २३८ ।।</div>
							<div class="verse">अज्ञानोत्थमनूद्यातो मिथ्याक्लृप्तमशेषतः ।।<br />इदं ब्रह्मेति वचसा सर्वमात्मेति नोऽवदत् ।। २३९ ।। </div>
							<div class="verse">आत्मधीमात्रगम्यार्थाद्यस्तदन्योऽवभासते ।।<br />तद्दर्शननिषेधार्थं ब्रह्मेत्याह परा श्रुतिः ।। २४० ।। </div>
							<div class="verse">समस्तव्यस्तता तस्मान्नैवेह श्रुतिमानतः ।।<br />अनात्मबुद्धिविषयं यतो यत्नान्निषेधति ।। २४१ ।। </div>
							<div class="verse">कार्यात्मा कारणात्मा च द्वावात्मानौ परात्मनः ।।<br />प्रत्यग्याथात्म्यमोहोत्थै तन्नाशे नश्यतस्ततः ।। २४२ ।। </div>
							<div class="verse">अपूर्वानपरोक्तेर्हि कार्यकारणताऽऽत्मनः ।।<br />कुतः प्रमाणात्संभाव्या कार्यकारणघस्मरे ।। २४३ ।। </div>
							<div class="verse">नैतस्माज्जायते किंचिन्नायं जातः कुतश्चन ।।<br />आत्मेत्येवं श्रुतिर्वक्ति कारणादिनिषेधकृत् ।। २४४ ।। </div>
							<div class="verse">ज्ञेयं यत्तत्प्रवक्ष्यामिं यज्ज्ञात्वाऽमृतमश्नुते ।।<br />अनादिमत्परं ब्रह्म न सत्तन्नासदुच्यते ।। २४५ ।। </div>
							<div class="verse">यस्मात्क्षरमतीतोऽहमक्षरादपि चोत्तमः ।।<br />अतोऽस्मि लोके वेदे च प्रथितः पुरुषोत्तमः ।। २४६ ।। </div>
							<div class="verse">यो मामेघमसंमूढो जानाति पुरुषोत्तमम् ।।<br />स सर्वविद्भजति मां सर्वभावेन भारत ।। २४७ ।। </div>
							<div class="verse">इति वेदात्मनः साक्षाद्वचनंं श्रुतिसंमतम् ।। <br />सर्वान्तर्यामिणः शौरेर्नोपेक्ष्यं तद्भवादृशैः ।। २४८ ।। </div>
							<div class="verse">तत्रैवं सति यो मूढः कार्यकारणदर्शनः ।।<br />पराङ्मुखं निदध्यात्तमात्माकृत्स्रत्वदर्शिनम् ।। २४९ ।। </div>
							<div class="verse">ब्रह्मेति जातिनिर्देशः क्षत्र्रसंनिधिकारणात् ।। <br />ब्रह्मजातिः परादध्यादसम्यग्दर्शिनं नरम् ।। २५० ।। </div>
							<div class="verse">यदस्ति तन्न जानाति यन्नेहास्ति तदीक्षते ।।<br />इत्येवमपराधोत्थकोपाविष्टेव बालिशम् ।। २५१ ।। </div>
							<div class="verse">कैवल्यात्तं पराकुर्याद्विप्रजातिः पराङ्मुखम् ।।<br />अजातिब्रह्मतत्त्वं मां योऽयं जात्यात्मनेक्षते ।। २५२ ।। </div>
							<div class="verse">किं तेन न कृतं पापं चोरेणाऽऽत्मापहारिणा ।।<br />योऽन्यथा सन्तमात्मानमन्यथा प्रतिपद्यते ।। २५३ ।।</div>
							<div class="verse">यो न वेदाऽऽत्मयाथात्म्यं वेद जात्यादिमत्तया ।।<br />स यद्यतोऽतो जातिस्तं परादध्याज्जडं नरम् ।। २५४ ।। </div>
							<div class="verse">सर्वदाऽव्यभिचार्येकं व्यभिचार्यर्थबुद्धिषु ।।<br />यत्तत्त्वं गम्यते प्रत्यक्तदेवानात्मवस्तुनः ।। २५५ ।। </div>
							<div class="verse">अन्तर्मेयबलाज्ज्ञानं प्रत्यङ्भोहजसंश्रयम् ।।<br />बाधतेऽव्यभिचारित्वाद्व्यभिचारि तमोन्वयम् ।। २५६ ।। </div>
							<div class="verse">प्रत्यक्तमोजयाथात्म्यमात्राभिजनहेतुतः ।।<br />कालादौ तदभावोऽतो न ज्ञानस्यापवादकृत् ।। २५७ ।। </div>
							<div class="verse">न बाध्यजव्यपेक्षं हि ज्ञानं बाधकमिष्यते ।।<br />तयोर्मिथो विरोधित्वात्सम्यग्ज्ञानं तमोपनुत् ।। २५८ ।। </div>
							<div class="verse">आत्मानं यो यथा वेत्ति सम्यग्वा यदि वाऽन्यथा ।।<br />यथादर्शनमेवासौ फलमाप्नोति मानवः ।। २५९ ।। </div>
							<div class="verse">इति व्रह्म तमित्यादेः संक्षेपार्थः समीरितः ।।<br />संसरत्यन्यथाज्ञानात्सम्यग्ज्ञानाद्विमुच्यते ।। २६० ।। </div>
							<div class="verse">अपोदितत्वाद्ब्रह्मादिदर्शनस्येति किं पुनः ।।<br />द्रष्टव्यमित्यतो वक्ति न्विदं ब्रह्मेति नः श्रुतिः ।। २६१ ।। </div>
							<div class="verse">प्रत्यक्त्वेन य आभाति प्रत्यग्बुद्धिप्रमाणकः ।।<br />तावन्मात्रैकयाथात्म्यं ब्रह्मेत्युक्तं प्रतीयताम् ।। २६२ ।। </div>
							<div class="verse">एवं श्रोतव्य आत्माऽयं समाप्तः श्रवणे विधिः ।।<br />अथ मन्तव्य इत्यस्य प्रपञ्चः पर उच्यते ।। २६३ ।। </div>
							<div class="verse">नामरूपादिसंभिन्नं जगदेतत्कथं पुनः ।।<br />आत्मैव सर्वमित्येवं द्रष्टुं शक्यमिहाञ्जसा ।। २६४ ।। </div>
							<div class="verse">अव्यावृत्तविसंवादिप्रत्यग्धीव्याप्तिकारणात् ।।<br />एतद्विरुद्धबुद्धीनामेवमेव हि शक्यते ।। २६५ ।। </div>
							<div class="verse">व्यभिचारिषु बोधेषु यो बोधोऽव्यभिचारवान् ।।<br />तत्प्रमाणार्पितो मेयो ग्रहीतुं शक्यतेऽञ्जसा ।। २६६ ।। </div>
							<div class="verse">यथा दुन्दुभिशब्दत्वसामान्यादुत्थितान्पृथक् ।। <br />नाऽऽदातुं शक्नुयात्कश्चिद्विशेषानसिकोशवत् ।। २६७ ।। </div>
							<div class="verse">तद्वदात्मातिरेकेण नाऽऽत्मीयार्थो मनागपि ।।<br />यतः समीक्षितुं शक्यस्तेनासौ रज्जुसर्पवत् ।। २६८ ।। </div>
							<div class="verse">विशेषैरन्वयो नापि सामान्यान्वयवत्क्वचित् ।।<br />सामान्यस्याविशेषत्वान्नातः सामान्यधीग्रहः ।। २६९ ।। </div>
							<div class="verse">विशेषैरन्वयो नो चेदिभाखुव्वक्तिवन्यिथः ।।<br />खण्डवत्स्वाद्विशेषादौ यत्सामान्यमितीरितम् ।। २७० ।। </div>
							<div class="verse">द्विष्ठत्वादन्वयस्यपि व्याप्यव्यापकयोर्मिथः ।।<br />व्यतिरेकमतो मुक्त्वा मिथो व्याप्तिर्न सिध्यति ।। २७१ ।। </div>
							<div class="verse">प्रत्यग्बोधानिरस्तोऽर्थः प्रत्यग्वन्न हि सिध्यति ।।<br />न चाभावमुखोऽनात्मा नान्दयेवाप्यतो दृशि ।। २७२ ।। </div>
							<div class="verse">प्रत्यङ्भात्रैकरूपत्वादात्मा नानात्मतां स्वतः ।। <br />सहते नापि चानात्मा स्वार्थादन्यत्र सिध्यति ।। २७३ ।। </div>
							<div class="verse">अनात्मवस्तुनः प्रत्यक्प्रत्यक्त्वान्नातिरिच्यते ।। <br />पराङ्नान्वेति चाऽऽत्मानं व्यतिरेकात्मकत्वतः ।। २७४ ।। </div>
							<div class="verse">दुन्दुभ्यन्वितशब्दस्य सर्वत्राव्यभिचारतः ।।<br />षुंस्प्रयत्नादिलब्धात्मव्यभिचारिरवात्मसु ।। २७५ ।। </div>
							<div class="verse">उच्चनीचादिभेदेषु मिथः स व्यभिचारिषु ।।<br />दुन्दुभिध्वनिरेवैकः सर्वत्राव्यभिचारवान् ।। २७६ ।। </div>
							<div class="verse">दुन्दुभिध्वनिसामान्यव्यतिरेकेण तेन ते ।।<br />निरात्मका न शक्यन्ते तद्विशेषाः समीक्षितुम् ।। २७७ ।। </div>
							<div class="verse">दुन्दुभिध्वनिरित्येतत्कुतो लब्धं विशेषणम् ।।<br />दुन्दुर्भर्गहणेनेति लब्धमेतद्विशेषणम् ।। २७८ ।। </div>
							<div class="verse">दुन्दुभेस्तु रवा एत इत्येवं ग्रहणे सति ।।<br />गृहीतास्तद्विशेषाः स्युस्तेषां तादात्म्यकारणात् ।। २७९ ।। </div>
							<div class="verse">भेर्याघातग्रहाद्वाऽपि तद्विशेषग्रहो भवेत् ।।<br />वीरादिरससंयुक्तो दुन्दुभ्याघात उच्यते ।। २८० ।। </div>
							<div class="verse">उपलब्धोऽस्ति सन्कुम्भो लम्बोष्ठो देशकालवान् ।।<br />पूर्वपूर्वातिरेकेण नोत्तरोऽर्थोऽनुभूयते ।। २८१ ।। </div>
							<div class="verse">एवं चिदन्वयात्सर्वस्तदध्यस्तः समीक्ष्यते ।।<br />सामान्यं वा विशेषो वा चिदसंबोधहेतुतः ।। २८२ ।। </div>
							<div class="verse">प्रत्यग्रूपस्य संसिद्धौ प्रतीचोऽन्यन्न कारणम् ।।<br />अनात्मवत्तदप्यात्मविशेषणतया भवेत् ।। २८३ ।। </div>
							<div class="verse">कर्तृन्वकञ्चुको यद्वदात्माऽनात्मानमीक्षते ।।<br />कृटस्थदृष्टिमात्रत्वान्न तथाऽऽत्मानमीक्षते ।। २८४ ।। </div>
							<div class="verse">संहतो गम्यतेऽनात्मा प्रत्यक्षेण यथा सदा ।।<br />गम्यतेऽसंहतस्तद्वदात्मा प्रत्यग्धियाऽऽत्मना । २८५ ।। </div>
							<div class="verse">दार्ष्टान्तिकार्थासंभित्तेरेकेनैव कृतार्थतः ।।<br />दृष्टान्तेन बहूनां तु किमर्थोक्तिरितीर्यते ।। २८६ ।। </div>
							<div class="verse">महासामान्य एकस्मिन्विशेषाणामशेषतः ।। <br />विलयः स्यात्कथं नाम व्यावृत्तान्वयरूपिणाम् ।। २८७ ।।</div>
							<div class="verse">महासामान्यदृष्टान्तो दौन्दुभो रव उच्यते ।।<br />सामान्येतररूपस्य दुन्दुभ्याघात इष्यते ।। २८८ ।। </div>
							<div class="verse">बाह्यनिति तथाचोक्तिर्विशेषाणां तु केवलम् ।।<br />इत्युक्तार्थप्रसिद्ध्यर्थमित्युदाहरणत्रयम् ।। २८९ ।। </div>
							<div class="verse">अन्वयव्यतिरेकाभ्यामभाववपुषाऽथवा ।।<br />सद्धीगम्याद्धिरुग्वस्तु न मानेनावसीयते ।। २९० ।। </div>
							<div class="verse">षष्ठ्यर्थासंभवोऽतः स्याद्दूितीयासंभवात्सतः ।।<br />यथा सति तथा विद्यात्प्रतीच्यनन्यमानके ।। २९१ ।। </div>
							<div class="verse">सामान्यभेगरूपाणां विशेषाणामशेषतः ।। <br />महासामान्य एकत्र भूयसां स्याद्यथा तथा ।। २९२ ।। </div>
							<div class="verse">मिथोभिन्नपदार्थानां नामरूपक्रियात्मभिः ।। <br />स्थूलाद्यनभिसंबन्धे कार्यकारणरूपिणाम् ।। २९३ ।। </div>
							<div class="verse">सूक्ष्मताव्यापिते ज्ञेये भूम्यादेरुत्तरोरम् ।।<br />प्रत्यगात्मावसानेषु पूर्वपूर्वप्रहाणतः ।। २९४ ।। </div>
							<div class="verse">नामादीनि च तत्त्वानि प्राणान्तानि तथाऽऽत्मनि ।।<br />पूर्वपूर्वप्रहाणेन यान्त्यस्तं केवलाद्वये ।। २९५ ।। </div>
							<div class="verse">दृष्टान्तत्रितयं तावत्स्थितिकाल उदाहृतम् ।।<br />मदृासामान्यवत्प्रत्यक्सर्वानात्माप्ययः स्वतः ।। २९६ ।। </div>
							<div class="verse">स्थितिकाले यथैकात्म्यं शक्यते ज्ञातुमञ्जसा ।।<br />यथोक्तन्यायतस्तद्वदुत्पत्तावपि शक्यते ।। २९७ ।। </div>
							<div class="verse">धूमार्चिर्विस्फुलिङ्गादि यथापूर्वे विभागतः ।।<br />अग्निरेव न धूमादिभेदः कश्चन लक्ष्यते ।। २९८ ।। </div>
							<div class="verse">प्राणलोकादिरप्येमनात्मा प्राग्विभागतः ।।<br />अपूर्वानपरान्तप्रत्यगात्मैव केवलः ।। २९९ ।। </div>
							<div class="verse">एकजातौ हि भिक्तनां शब्दानां शब्द एव तु ।।<br />दृष्टमैक्यं न भिन्नानां भिन्नजातौ तथेति चेत् ।। ३०० ।। </div>
							<div class="verse">धूमादिभेदभिन्नानां यथैक्त्वं विभावसौ ।।<br />नामरूपादिभिन्नानामैकात्म्यं तद्वदात्मनि ।। ३०१ ।। </div>
							<div class="verse">बोधाविशेषादथवा भेद एव न विद्यते ।।<br />कार्यकारणयोस्तत्त्वमुभयोरविलक्षणम् ।। ३०२ ।। </div>
							<div class="verse">स्वार्थसाधनायत्नादीननपेक्ष्योत्सृजे्द्यथा ।।<br />धूमादीन्हुतभुक्तद्वत्प्राणादीन्प्रत्यगीश्वरः ।। ३०३ ।। </div>
							<div class="verse">श्रोतव्यः श्रुतिवाक्येभ्य इत्यत्राऽऽशङ्क्यते यतः ।।<br />प्रयत्नानन्तरः शब्दोऽनित्यः कुम्भादिवद्भवेत् ।। ३०४ ।। </div>
							<div class="verse">इत्यस्य परिहारार्थं निःश्वासोदाहृतिस्त्वियम् ।।<br />अप्रयत्नोत्थितो वेदो नित्यः स्याद्व्योमवत्स्वतः ।। ३०५ ।। </div>
							<div class="verse">अबुद्धिपूर्वकत्वाच्च यथावस्त्वनुरोध्यपि ।।<br />बुद्धिवन्नाप्रमाणत्वं वेदस्येहोपपद्यते ।। ३०६ ।। </div>
							<div class="verse">सर्वथा यदनेनोक्तं तच्छ्रद्धेयं बुभूषता ।।<br />भानुप्रकाशवच्छब्दो नित्योऽयं न तु कृत्रिमः ।। ३०७ ।।</div>
							<div class="verse">पर एवाऽऽत्मनाऽऽत्मानं प्रतिपाद्य नरं श्रुतिः ।।<br />कार्यकारणवत्पीत्वा स्वात्मनैवावतिष्ठते ।। ३०८ ।। </div>
							<div class="verse">वेदामात्वप्रसक्तौ वा सर्वमात्मेतिवाक्यतः ।।<br />वेदामात्वापनुत्तयर्थं स यथेत्यागमः परः ।। ३०९ ।। </div>
							<div class="verse">तदयुक्तं पुमर्थस्य तदुक्त्यैव समाप्ततः ।।<br />सर्वोपायोऽनुपायः स्यादुपेयावसितौ यतः ।। ३१० ।। </div>
							<div class="verse">स्वोपेयार्थप्रसिद्धौ च नोपायानामुपायता ।।<br />न चोत्सर्गापवादोऽपि साक्षाद्वेदग्रहश्रवात् ।। ३११ ।। </div>
							<div class="verse">बालोन्मत्तोक्तिवच्चाहं वक्तुं दूषणमादरात् ।।<br />जिह्नेमि बहुशोऽत्रोक्तौ तस्मादेवोपरम्यते ।। ३१२ ।। </div>
							<div class="verse">ऋग्वेदादिगिरोच्यन्ते ऋग्यजुःसामलक्षणाः ।।<br />अथर्वाङ्गिरसस्तद्वन्मन्राः स्युर्ब्राह्मणोद्धृताः ।। ३१३ ।। </div>
							<div class="verse">इतिहासादिसंभेदभिन्नं ब्राह्मणमेव तु ।।<br />ग्राह्यमत्र प्रसिद्धस्तु नेतिहासादिरिष्यते ।। ३१४ ।। </div>
							<div class="verse">अभिधेयार्थजन्मापि ह्यभिधासंभवोक्तितः ।।<br />द्रष्टव्यं नाभिधानं स्यादभिधेयमृते क्वचित् ।। ३१५ ।। </div>
							<div class="verse">मत्रब्रह्मणयोर्वेदनामधेयत्वकारणात् ।।<br />ऋग्वेदादिगिरा तस्मान्मन्त्रब्राह्मणयोर्ग्रहः ।। ३१६ ।। </div>
							<div class="verse">यथासिद्धमितिहासपुराणाद्यपि गृह्यते ।।<br />लोकप्रसिद्धिमुल्लङ्ध्य यतोऽन्याय्योऽन्यथाग्रहः ।। ३१७ ।। </div>
							<div class="verse">इतिहासपुराणाभ्यां वेदं समुपबृंहयेत् ।।<br />इत्यादिमनुनाऽप्युक्तं कथं तत्त्यागमर्हति ।। ३१८ ।। </div>
							<div class="verse">इतिहासपुराणादेर्वेदमूलत्वकारणात् ।।<br />प्रामाण्यं नान्यथा तस्य प्रामाण्यमुपपद्यते ।। ३१९ ।। </div>
							<div class="verse">प्रत्यक्षवेदवचनविरुद्धं तेषु यद्वचः ।।<br />बुद्धवाक्यादिवत्तादृक्त्याज्यं श्रुतिविरोधतः ।। ३२० ।। </div>
							<div class="verse">न चेश्वरातिरेकेण कश्चित्स्रष्टाऽभ्युपेयते ।। <br />इतिहासपुराणादेस्तदन्यस्येह कार्यतः ।। ३२१ ।।</div>
							<div class="verse">कारणत्वं प्रमाणेन यस्य साक्षाद्विनिश्चितम् ।।<br />अपि तत्कार्यकर्तृत्वे तदेवाभ्युमगम्यते ।। ३२२ ।। </div>
							<div class="verse">बीजमेवाङ्कारदीनां यथा कारणमिष्यते ।।<br />अङ्कुराद्यात्मना तद्वद्बीजमेव तु कारणम् ।। ३२३ ।।</div>
							<div class="verse">आद्यन्तयोर्यतो बीजं प्रत्यक्षेणावसीयते ।।<br />तस्मात्तन्मध्यकार्येषु बीजमेवास्तु कारणम् ।। ३२४ ।। </div>
							<div class="verse">न च वेदोक्तितो वेदः श्रद्धेयार्थ इहेष्यते ।।<br />किंत्वमानत्वहेतूनां वेदावाक्येष्वसंभवात् ।। ३२५ ।। </div>
							<div class="verse">प्रामाण्यं वेदवाक्यानां न च मानान्तराश्रयात् ।।<br />अक्षादेरपि मानत्वं यथोक्तादेव कारणात् ।। ३२६ ।। </div>
							<div class="verse">प्रज्ञानव्यतिरेकेण यथैव स्थितिसर्गयोः ।।<br />वस्त्वन्तरं न संभाव्यं प्रलयेऽपि तथोच्यते ।। ३२७ ।। </div>
							<div class="verse">विभिन्ननामरूपाणां सरितां सगरो यथा ।।<br />अभिन्ननामरूपैकः प्रलयोऽयनमेकता ।। ३२८ ।।</div>
							<div class="verse">स्पर्शादिज्ञानभेदानां त्वगाद्येकायनं तथा ।।<br />स्वान्ते त्वगादयस्तद्वद्बुद्धौ च मनसस्तथा ।। ३२९ ।।</div>
							<div class="verse">कर्मक्षयात्तथा बुद्धिः कारणत्वेन तिष्ठति ।।<br />एष साधारणस्तावत्प्रलयोऽबुद्धिपूर्वकः ।। ३३० ।। </div>
							<div class="verse">प्रत्यग्याथात्म्यविज्ञानाद्वस्तुवृत्तानुरोधतः ।।<br />प्रलयोऽज्ञानविध्वंसाद्यस्त्वसौ बुद्धिपूर्वकः ।। ३३१ ।।</div>
							<div class="verse">अब्धिरेकायनं यद्वत्सर्वासां सरितां तथा ।।<br />त्वगगोचराणां स्पर्शानां त्वगेवैकायनं परम् ।। ३३२ ।। </div>
							<div class="verse">स्पर्शशब्देन विषयस्त्वग्ग्राह्योऽत्राभिधीयते ।। <br />तथा गन्धादिशब्देन घ्राणादिविषयो मतः ।। ३३३ ।। </div>
							<div class="verse">गन्धादिसंहतिः पृथ्वी रसान्तानां तथा जलम् ।।<br />तेजस्रयाणां वायुस्तु द्वयोरेकात्मकं नभः ।। ३३४ ।।</div>
							<div class="verse">एवं लक्षणतः पञ्च भूतान्येतानि निर्दिशेत् ।।<br />मूर्तामूर्ताविष्करणं गुणाविष्कृतिरिष्यते ।। ३३५ ।। </div>
							<div class="verse">संहतोक्तविशेषाणां भूतानां कारणात्मता ।।<br />तत्र स्पर्शग्रहेणैव वायोरंशोऽत्र गृह्यते ।। ३३६ ।। </div>
							<div class="verse">तेजसस्तु तृतीयांशश्चतुर्थोऽपां तथा भुवः ।।<br />पञ्चमस्तद्गुणैर्भेदस्तथा स्पर्शे समीक्ष्यताम् ।। ३३७ ।। </div>
							<div class="verse">गन्धादिषु तथा योज्यो भेदोऽयं गुणभेदतः ।।<br />पृथिव्यंशस्य बाहुल्यात्कर्कशः स्पर्श उच्यते ।। ३३८ ।।</div>
							<div class="verse">शीतश्च पिच्छिलश्चापां बाहुल्यात्स्पर्श इष्यते ।। <br />भूयस्त्वात्तजसश्चोष्णः सुकुमारस्तथा मरुत् ।। ३३९ ।। </div>
							<div class="verse">बाहुल्यादिति विज्ञेयो यथोक्तगुणसंश्रयात् ।।<br />ध्वस्ताशेषविकारस्य ब्रह्मणोऽविद्ययाऽऽत्मनः ।। ३४० ।। </div>
							<div class="verse">स एष परिणामः स्यात्तेजोबन्नाद्युपक्रमः ।।<br />स्वर्शनाद्यात्मनाऽत्यन्तं परं काठिन्यमागतः ।। ३४१ ।। </div>
							<div class="verse">उद्भूतस्पर्शविज्ञानस्त्वचा तस्य समागमात् ।।<br />स्पर्शभेदपरिज्ञानं ततोऽभिव्यज्यते दृशेः ।। ३४२ ।। </div>
							<div class="verse">स्पर्शादिभेदविज्ञानं स्यादचेतनमेव तु ।।<br />स्पर्शादिवत्परार्थत्वात्स्वार्थं तन्न तु साक्षिवत् ।। ३४३ ।। </div>
							<div class="verse">अतीव कठिनं ज्ञानं त्वचातोऽस्य समागमात् ।।<br />मनसा तस्य संयोगे ततः स्वच्छैव धीर्भवेत् ।। ३४४ ।। </div>
							<div class="verse">ततोऽपि सूक्ष्मं विज्ञानं बुद्धिसंयोगजं भवेत् ।। <br />यावद्रुधिरसंव्याप्तिः शरीरे तावदेव तु ।। ३४५ ।।</div>
							<div class="verse">बुद्धेः सामान्यवृत्त्येह व्याप्तिरादेहसंक्षयात् ।।<br />चैतन्याभासवत्प्रणस्तां बृत्तिं व्याप्य तिष्ठति ।। ३४६ ।। </div>
							<div class="verse">अकार्यकारणस्त्वात्मा तमपह्नुत्य तिष्ठति ।।<br />कण्टकादिसमायोगे शरीरे विक्रिया यदा ।। ३४७ ।। </div>
							<div class="verse">तदाऽधर्मादितो दुःखं विक्रियातोऽभिजायते ।। <br />देहैकदेशगं दुःखं विशिनष्टि स्वदेशगाम् ।। ३४८ ।। </div>
							<div class="verse">धियं तद्देशदुःखित्वाद्दुःखित्वं जायते धियः ।।<br />तस्यावच्छित्तये वृत्तिर्दुःखभूत्यैव जायते ।। ३४९ ।। </div>
							<div class="verse">भोक्तृभोग्याभिसंबन्धस्तन्निमित्तोऽयमात्मनः ।।<br />बुद्धेः सेयमहंवृत्तिर्दुःखावच्छेदिनी सती ।। ३५० ।।</div>
							<div class="verse">परिच्छिनत्ति बोद्धारं बोद्धाऽप्याभासमात्मनः ।। <br />न बहिर्विक्रियां मुक्त्वा देहेऽहंवृत्तिसंभवः ।। ३५१ ।। </div>
							<div class="verse">स्वस्थेन्द्रियमनोबुद्धेर्नैवाहमिति वीक्ष्यते ।। <br />पुत्राभिमानजे त्वस्मिन्न देहांशविशिष्टता ।। ३५२ ।। </div>
							<div class="verse">तत्तद्वस्तु समुद्धिश्य दुःखित्वं तत्र मानिनः ।।<br />अज्ञानादभिमानोऽयंं बुद्ध्यादौ विषयावधौ ।। ३५३ ।। </div>
							<div class="verse">न तु निःसङ्गकूटस्थप्रतीचः स्यादहंमतिः ।। <br />न कार्यप्रलयो दृष्टो यस्मादन्यत्र कारणात् ।। ३५४ ।।</div>
							<div class="verse">त्वगारम्भकसामान्यं त्वग्गिराऽतोऽत्र गृह्यते ।।<br />कार्यत्वान्नेन्द्रियेष्वेव विषयप्रलयो भवेत् ।। ३५५ ।। </div>
							<div class="verse">न मृदोऽन्यत्र कुम्भादेः शरावे प्रलयो यतः ।।<br />तस्मात्त्वगादयः शब्दास्त्वगाद्यरम्भकाभिधाः ।। ३५६ ।। </div>
							<div class="verse">सर्वत्र प्रतिपत्तव्या नान्यत्र प्रलयो यतः ।।<br />गन्धशब्देन कृत्स्राऽपि पृथिवी परिगृह्यते ।। ३५७ ।। </div>
							<div class="verse">यदि वा परभागोऽस्या गन्धस्यानेकभेदतः ।।<br />गन्धो गुरुः क्षितिप्रायो ह्लादी शीतोऽप्प्रधानतः ।। ३५८ ।। </div>
							<div class="verse">तेजोभूयस्तया तीक्ष्णो लघुर्वायुप्रधानतः ।।<br />शान्तोऽथ विशदो व्यापी स्याद्व्योम्नोऽथ प्रधानतः ।। ३५९ ।। </div>
							<div class="verse">पार्थिवाप्यांशयोस्तेजः परिक्लेदात्तथाऽधमः ।।<br />दुर्गन्धो जायते गन्धः पापकर्मप्रबोधतः ।। ३६० ।। </div>
							<div class="verse">समांशपरिणामे तु सुरभिर्जायते शुभः ।।<br />पुण्यकर्मप्रयुक्तः सञ्जन्तोरासङ्गकृत्तथा ।। ३६१ ।। </div>
							<div class="verse">रसरूपरवेष्वेवं यथोक्तं प्रतिपादयेत् ।।<br />प्रधानगुणभावेन गुणानां भूरिरूपता ।। ३६२ ।। </div>
							<div class="verse">असाधारणगन्धादिग्राहकत्वानुमानतः ।।<br />ग्राह्यभूतप्रधानत्वं घ्राणादिष्वपि निर्दिशेत् ।। ३६३ ।। </div>
							<div class="verse">स्वग्राह्यार्थसजातीयमिन्द्रियं स्यात्प्रदीपवत् ।।<br />रूपस्यैवावभासित्वान्न चेत्स्याच्छ्रोत्ररूपवत् ।। ३६४ ।। </div>
							<div class="verse">न चेदर्थसजातीयं सर्वार्थग्रहणं भवेत् ।।<br />एकैकस्येन्द्रियस्तेह, मनोबुद्ध्योर्यथा तथा ।। ३६५ ।। </div>
							<div class="verse">सर्वभूतात्मकत्वात्तु सर्वार्थग्रहणं तयोः ।।<br />मनोबुद्ध्योरिति ज्ञेयमन्यथा तदसंभवात् ।। ३६६ ।। </div>
							<div class="verse">त्वगादिज्ञानशक्तीनां बुद्धिः सामान्यमुच्यते ।। <br />प्राण एव क्रियाशक्तिसामान्यं तद्वदुच्यते ।। ३६७ ।।</div>
							<div class="verse">शब्दादिभोगसिद्ध्यर्थे श्रोम्राद्या ज्ञानशक्तयः ।।<br />तद्वत्कर्मोपभोगार्थं वागाद्याः कर्मशक्तयः ।। ३६८ ।। </div>
							<div class="verse">यथोक्तशक्तिविक्षेपो मनोबुद्धिपुरःसरः ।।<br />संकल्पाध्यवसायाभ्यां तयोर्भेदोऽपि च द्विधा ।। ३६९ ।।</div>
							<div class="verse">योग्योन्द्रियस्य या यस्य ततोऽन्यत्रापि लक्षिता ।।<br />वृत्तिस्तस्यैव सा ज्ञेया न स्वभावविपर्ययः ।। ३७० ।। </div>
							<div class="verse">एवं ज्ञानक्रियाशक्तिविक्षेपाज्जगदात्मनः ।।<br />करणायतनत्वाय देहाविर्भूतिरात्मनः ।। ३७१ ।। </div>
							<div class="verse">एवं च सति यद्यस्मात्कार्यमाविरभूत्पुरा ।।<br />तत्तु तत्रैव विलयं कार्यमेति स्वकारणे ।। ३७२ ।।</div>
							<div class="verse">मूलकारण एवैषां विलयो भवेत् ।।<br />तत्कारणत्वात्कार्याणां न तु कार्यान्तरे लयः ।। ३७३ ।। </div>
							<div class="verse">पिण्डादिष्वेव प्रात्यक्ष्याद्दटादीनां लयादियम् ।।<br />भ्रान्तिः पूर्वेषु कार्येषु लयोऽयमिति मोहतः ।। ३७४ ।।</div>
							<div class="verse">एवं त्वगादिवाच्यासु स्पर्शादीनां यथायथम् ।।<br />स्पर्शादिमात्रासु लयस्तासामपि लयस्तथा ।। ३७५ ।। </div>
							<div class="verse">मनोविषयसामान्ये तस्यापि प्रलयो धियः ।।<br />स्वगोचरैकसामान्ये सरितां सागरे यथा ।। ३७६ ।। </div>
							<div class="verse">बुद्धेर्विषयविज्ञानसामान्यमपि चाऽऽत्मनि ।।<br />परस्मिल्लँयविक्षेपरहितेऽपरिणामिनि ।। ३७७ ।। </div>
							<div class="verse">वदनादिस्वसामान्यविषयेषु तथा लयः ।।<br />कर्मेन्द्रियाणां सर्वेषां तत्सामान्येषु पञ्चसु ।। ३७८ ।। </div>
							<div class="verse">परिस्पन्दः प्रकाशश्च ज्ञानशक्तिषु विद्यते ।।<br />केवलस्तु परिस्पन्दः कर्मशक्तिषु निष्प्रभः ।। ३७९ ।। </div>
							<div class="verse">सर्वोऽप्येष परिस्पन्दो बुद्धीन्द्रियसमाश्रयः ।।<br />प्राणात्मक इति ज्ञेयो हन्तास्यैवेति च श्रुतेः ।। ३८० ।। </div>
							<div class="verse">पड्वीशशङ्कदृष्टान्तात्प्राणस्यैव तु शक्तयः ।।<br />कर्मेन्द्रियाणि सर्वाणि तथा बुद्धीन्द्रियाण्यपि ।। ३८१ ।। </div>
							<div class="verse">आपीतकरणग्रामे पुंसि स्वात्मन्यवस्थिते ।।<br />तथा प्राणाग्नयः शुद्धा जाग्रतीति श्रुतेर्वचः ।। ३८२ ।। </div>
							<div class="verse">सहैव कर्मशक्त्याऽतो ज्ञानशक्तिर्विलीयते ।।<br />प्राणात्मनि श्रुतिश्चाऽऽह कस्मिन्निति च सादरा ।। ३८३ ।। </div>
							<div class="verse">साधारणोऽयं विलयः समानान्तोऽभिधीयते ।।<br />स्वहेतुमात्रसंसर्गान्नायमात्यन्तिको लयः ।। ३८४ ।।</div>
							<div class="verse">ज्ञानशक्तिक्रियाशक्तिविभुत्वात्परमक्षरम् ।।<br />व्युह्याऽऽत्मानं जगत्त्वेन स्वात्मन्येव समूहति ।। ३८५ ।। </div>
							<div class="verse">निरुह्येति तथा श्रुत्या कारणात्माऽभिधीयते ।।<br />अत्यक्रामदिति त्वस्य निर्वीजावस्थतोच्यते ।। ३८६ ।। </div>
							<div class="verse">यत एवमतोऽशेषज्ञानशक्तिलयात्परम् ।।<br />सर्वकार्योपसंहारी प्राण एकोऽवतिष्ठते ।। ३८७ ।। </div>
							<div class="verse">प्राणोऽपाने तथाऽपानो व्यानात्मनि विलीयते ।। <br />व्यानोऽप्युदानमप्येति ह्युदानोऽपि समानगः ।। ३८८ ।। </div>
							<div class="verse">कारणात्मैव जगतः समानोक्त्याऽभिधीयते ।।<br />सर्वसाधारणः सोऽयं प्राकृतः प्रलयो मतः ।। ३८९ ।। </div>
							<div class="verse">प्रज्ञानघनताऽप्यस्य न बुद्धिप्रज्ञयोच्यते ।।<br />प्रत्यक्प्रज्ञोत्थिताभाससंबन्धात्प्राज्ञ उच्यते ।। ३९० ।। </div>
							<div class="verse">यन्निमित्तं प्रमाणानि प्रामाण्यमिह बिभ्रति ।।<br />तदविज्ञातयाथात्म्यमेतत्कारणमुच्यते ।। ३९१ ।। </div>
							<div class="verse">यस्मिञ्ज्ञाते भवेज्ज्ञातं जगदेतच्चराचरम् ।।<br />अज्ञाते च तथाऽज्ञातमेतदेव तदुच्यते ।। ३९२ ।।</div>
							<div class="verse">नन्विह प्रलयः श्रुत्या विषयस्यैव भण्यते ।।<br />करणस्य तु नैवोक्तस्तत्कस्मादिति भण्यते ।। ३९३ ।। </div>
							<div class="verse">स्वगोचरसजातीयं करणं मन्यते श्रुतिः ।।<br />विषयस्य लयोक्त्याऽन्तःकरणप्रलयोक्तता ।। ३९४ ।। </div>
							<div class="verse">एवं मन्तव्य आत्माऽयं तर्कतः प्राग्यथोदितः ।।<br />दुन्दुभ्याद्युक्तदृष्टान्तन्यायमर्गेण यत्नतः ।। ३९५ ।। </div>
							<div class="verse">आत्मसामान्यसंभूतिलयहेतुसमाश्रयात् ।।<br />आत्मैव सर्वमित्येष प्रतिज्ञार्थः समर्थितः ।। ३९६ ।। </div>
							<div class="verse">स्वाभाविकोऽयं प्रलय इति पौराणिका जगुः ।। <br />बुद्धिपूर्वस्तु विलयः सम्यग्ज्ञानैकपूर्वकः ।। ३९७ ।। </div>
							<div class="verse">शक्तिमात्रात्मना स्थानं कार्याणां यत्स्वकारणे ।।<br />इत्यनात्यन्तिकलयो भूयोजन्मकृतक्षणः ।। ३९८ ।। </div>
							<div class="verse">अतीतानागतेहत्यजन्मनाशादिहेतुनुत् ।।<br />यस्तु धीपूर्वको ध्वंसस्तदर्थेयं परा श्रुतिः ।। ३९९ ।। </div>
							<div class="verse">यथोक्तवस्तुसिद्ध्यर्थं दृष्टान्तोऽयमिहोच्यते ।।<br />यथा सैन्धवखिल्योऽस्तः स्वयोनावुदधाविह ।। ४०० ।। </div>
							<div class="verse">कठिनोदकविलयमनु खिल्यो विलीयते ।।<br />विलीनस्याद्भ्य उद्धत्य ग्रहणाय न कश्चन ।। ४०१ ।। </div>
							<div class="verse">निपुणोऽपि नरः शक्तः खिल्यरूपेण पूर्ववत् ।।<br />सामद्ररूपान्नान्येन ग्रहीतुं कश्चन क्षमः ।। ४०२ ।। </div>
							<div class="verse">आददीत समुद्राम्भस्तं जिघृक्षुर्यतो यतः ।।<br />ततस्तनस्तल्लवणं वेत्ति खिल्यं न कुत्रचित् ।। ४०३ ।। </div>
							<div class="verse">सामुद्रमम्भः खिल्यत्वं याति भानुविपाकतः ।।<br />सिन्धोरायातः स यतस्तस्मात्सैन्धव उच्यते ।। ४०४ ।। </div>
							<div class="verse">असंभिन्नस्वावयवः खिल्यः सोऽथ निगद्यते ।।<br />सोऽयं सैन्धवखिल्योऽस्तो यथैवेह महोदधौ ।। ४०५ ।। </div>
							<div class="verse">तेजो विरोधिनीं प्राप्य प्रकृतिं विजहात्यथ ।।<br />तेजोवियोगात्काठिन्यं ध्वस्ती भवति तद्धनम् ।। ४०६ ।। </div>
							<div class="verse">काठिन्यकारणध्वस्तौ खिल्यस्येह महोदधौ ।।<br />कठिनोदकविध्वंसमनु खिल्यो विलीयते ।। ४०७ ।। </div>
							<div class="verse">यदेवाकृत्रिमं रूपं तदेवास्यावशिष्यते ।।<br />तेजोवयवसंबन्धसमुत्थं विनिवर्तते ।। ४०८ ।। </div>
							<div class="verse">तेजआद्यभिसंबन्धः कारणं खिल्यरूपिणः ।।<br />तद्भावभावतस्तस्य तद्ध्वस्तौ ध्वंसतस्तथा ।। ४०९ ।।</div>
							<div class="verse">एवं वा अर इत्यस्य कार्यकारणरूपतः ।।<br />प्रतीचो वास्तवं वृत्तं विरुद्धमभिधीयते ।। ४१० ।। </div>
							<div class="verse">अव्यावृत्ताननुगतब्रह्मत्वप्रतिपत्तये ।।<br />महदित्यभिधानं स्यात्कौटस्थ्यार्थं च भूतगीः ।। ४११ ।। </div>
							<div class="verse">वास्तवं वृत्तमाश्रित्य प्रतीचः प्राक्प्रबोधतः ।।<br />स्वतःसिद्धस्य विज्ञप्त्यै महदित्यादि भण्यते ।। ४१२ ।। </div>
							<div class="verse">कारणस्य निषेधोक्तिरनन्तमिति यद्वचः ।।<br />अपारमिति कार्यस्य, पारः कार्यस्य कारणम् ।। ४१३ ।।</div>
							<div class="verse">कारणस्य तथा कार्यमन्तोऽनादेः प्रसिद्धितः ।।<br />जात्यन्तरनिषेधाय विज्ञानघनगीरपि ।। ४१४ ।।</div>
							<div class="verse">क्षेत्रज्ञाकाशयोरेवं कार्यकारणसंगतिः ।।<br />अब्धिस्थानीयमैकात्म्यं प्राप्योक्तेर्विनिवर्तते ।। ४१५ ।। </div>
							<div class="verse">कार्यकारणविध्वस्तौ ब्रह्मैकात्म्यप्रबोधतः ।।<br />न विशेषात्मलाभोऽस्ति खिल्यस्येव महोदधौ ।। ४१६ ।। </div>
							<div class="verse">तेजःसंबन्धमासाद्य यथाऽम्भः खिल्यतामगात् ।।<br />तथैवाज्ञानभूतेभ्यः परः क्षेत्रज्ञतां ययौ ।। ४१७ ।।</div>
							<div class="verse">कार्यात्माऽपचयं मच्छन्यत्र निष्ठां निगच्छति ।।<br />तानि भूतान्यविद्येते प्राहुस्रय्यन्तनिष्ठिताः ।। ४१८ ।।  </div>
							<div class="verse">परः कारणकार्येभ्य आत्मा पूर्णत्वकारणात् ।।<br />एतेभ्योऽविद्याभूतेभ्यः कार्यकारणतामगात् ।। ४१९ ।। </div>
							<div class="verse">यतोऽविद्यैव तद्धेतुस्तदुच्छित्तावतो न सन् ।।<br />कार्यकारणभेदोऽयं ब्रह्मास्मीतिप्रबोधतः ।। ४२० ।। </div>
							<div class="verse">तस्मिन्ध्वस्तेऽथ संबोधात्केवलैकात्म्यशेषतः ।।<br />विेशेषसंज्ञा नास्त्यस्य पूर्णप्रज्ञप्तिमात्रतः ।। ४२१ ।। </div>
							<div class="verse">अविचारितसिद्धीनि यान्यविद्येत्यवादिषम् ।।<br />एतेभ्यो हेतुभूतेभ्यो भूतेभ्योऽकोर्यकारणः ।। ४२२ ।।</div>
							<div class="verse">कार्यकारणवद्रूपं समुत्थायेति शब्द्यते ।।<br />अविद्यासंगतेरस्य जायतेऽनेकरूपवान् ।। ४२३ ।। </div>
							<div class="verse">चेतनाचेतनाभास आत्मानात्मत्वलक्षणः ।।<br />कार्यकारणरूपेण मिथोपेक्षाश्रयं तमः ।। ४२४ ।। </div>
							<div class="verse">कार्यकारणतां यात आत्माऽप्येवं तमोवशात् ।।<br />स्वाभासैर्बहुतामेति मनोबुद्ध्याद्युपाधिभिः ।। ४२५ ।। </div>
							<div class="verse">तमोहेतु समुत्थानं न वेद्मीत्यग्रहात्मकम् ।।<br />मिथ्याज्ञानं तमः कुर्वदीदृगेव करोति तत् ।। ४२६ ।। </div>
							<div class="verse">अविद्याकार्यबुद्धिस्थप्रत्यगाभासरूपवत् ।। <br />बोद्धेत्यादिसमुत्थानं भण्यते परमात्मनः ।। ४२७ ।। </div>
							<div class="verse">श्रोता स्प्रष्टेतिरूपः स्यात्तथैवेन्द्रियवृत्तिभिः ।।<br />दुःखी गौरो द्विजश्चेति शरीरोत्थानतः परः ।। ४२८ ।। </div>
							<div class="verse">धनी गोमान्दरिद्रो वा धनाद्यर्थात्मसंगतेः ।।<br />अतद्वानपि संमोहद्यथोक्तात्मकतामगात् ।। ४२९ ।। </div>
							<div class="verse">प्रत्यग्याथात्म्यमोहोत्था विरिञ्चोपक्रमा मृषा ।। <br />क्षेत्रक्षेत्रज्ञभेदेन ह्या स्थाणोरुत्थितिर्दृशेः ।। ४३० ।। </div>
							<div class="verse">यथावस्तु यदा बोधो वेदान्तोक्तिश्रुतेर्भवेत् ।।<br />तदा नश्यन्ति भूतानि येभ्यः क्षेत्रज्ञतां गतः ।। ४३१ ।। </div>
							<div class="verse">स्वरूपलाभमात्रेण सम्यग्बोधोऽखिलं तमः ।।<br />यतो हन्ति ततो नासावभ्यासं प्रति वीक्षते ।। ४३२ ।। </div>
							<div class="verse">व्यङ्ग्येष्वर्थेषु नाऽऽवृत्त्या व्यञ्जको हन्ति तत्तमः ।।<br />व्यञ्जकस्य स्वभावोऽयं न प्रयोगमपेक्षते ।। ४३३ ।। </div>
							<div class="verse">मोहतत्कार्यनीडो यस्तस्याज्ञानसमन्वयात् ।।<br />प्रत्यगात्माऽपि तद्ब्रह्म परोक्षमभवन्मृपा ।। ४३४ ।। </div>
							<div class="verse">तद्वदद्वयतत्त्वोऽपि तदसंबोधहेतुतः ।।<br />आत्मा संसारितां यातो यथा कार्प्ण्यं वियत्तथा ।। ४३५ ।। </div>
							<div class="verse">आत्मनो ब्रह्मता यस्माद्ब्रह्मणोऽप्यात्मता स्वतः ।।<br />तमोमात्रान्तरायत्वात्तद्ध्वस्तवेव साऽऽप्यते ।। ४३६ ।। </div>
							<div class="verse">सर्वमात्मेतिसम्यग्धीजन्मनैवाखिलं तमः ।।<br />ध्वंसमेति ततः संज्ञा नाविद्योत्थाऽवशिष्यते ।। ४३७ ।। </div>
							<div class="verse">सदोत्पन्नाऽऽत्मनि मितिरुत्पाद्याऽकारणादिधीः ।।<br />कारणादिधियः पूर्वं प्रतीचि ब्रह्मधीस्ततः ।। ४३८ ।। </div>
							<div class="verse">अपास्ताशेषभेदस्य यद्रूषं भेदवद्गतम् ।।<br />तज्ज्ञानेनैव तज्ज्ञातं तदन्यानवशेषतः ।। ४३९ ।। </div>
							<div class="verse">अहेतुफलरूपेण प्रतीचा तद्विलक्षणम् ।।<br />कार्यकारणवज्जग्ध्वा द्रष्टैवैकोऽवशिप्यते ।। ४४० ।। </div>
							<div class="verse">प्रत्यङ्भात्रेक्षणादात्ममोहतज्जनिराकृतेः ।।<br />असंभवाद्द्वितीयस्य स्यामपूर्वादिमानहम् ।। ४४१ ।। </div>
							<div class="verse">व्यपेततमसस्तत्त्वमागमापायसाक्षिणः ।।<br />ज्ञानेन गम्यते साक्षात्तावन्मात्रानुरोधिना ।। ४४२ ।। </div>
							<div class="verse">दृष्टिमात्रात्मयाथात्म्यात्कार्यकारणवस्तुनः ।।<br />नाज्ञातं किंचिदप्यस्ति नानपास्रं तमोऽप्यतः ।। ४४३ ।। </div>
							<div class="verse">क्षेत्रज्ञेश्वरभेदेन संज्ञा नैवेह विद्यते ।।<br />तद्धेतौ तमसि ध्वस्ते कुतः संज्ञाऽनिमित्ततः ।। ४४४ ।। </div>
							<div class="verse">संज्ञा प्रेत्याऽऽत्मनो नास्तीत्येतच्छ्रुत्वा त्वचूचुदत् ।।<br />शङ्कमानाऽऽत्मनो नाशं मैत्रेयी पतिमादरात् ।। ४४५ ।।</div>
							<div class="verse">विज्ञानैकघनोक्त्या च निःसंज्ञवचसा तथा ।। <br />उक्त्योर्मिथोविरुद्धत्वादात्मा मोमुह्यते मम ।। ४४६ ।। </div>
							<div class="verse">अविरुद्धं सुविस्पष्टं मया तुभ्यं प्रभाषितम् ।।<br />स्वापराधात्तु मद्वाक्यं विरुद्धार्थं त्वमीक्षसे ।। ४४७ ।। </div>
							<div class="verse">विज्ञानैकघनोक्त्याऽहं कृत्स्नैकात्म्यं तवाब्रुवम् ।।<br />संज्ञानाशेन चाविद्याहेतूत्थापह्नुतिं तथा ।। ४४८ </div>
							<div class="verse">विशेषसंज्ञा याऽस्याभूद्विज्ञानात्मादिलक्षणा ।।<br />सम्यग्धीध्वस्तमोहस्य सा कृत्स्ना विनिवर्तते ।। ४४९ ।। </div>
							<div class="verse">यत्त्वपारमनन्तं च वास्तवं ज्ञानमात्मनः ।।<br />कूटस्थं तत्स्वतः सिद्धेस्तत्कस्माद्विनिवर्तते ।। ४५० ।। </div>
							<div class="verse">इतीममर्थं भार्यायै याज्ञवल्क्योऽभ्यभाषत ।। ४५१ ।। <br />कार्यकारणनाशेऽपि स्वतःसिद्धमनन्यमम् ।।<br />यद्वस्तु तदलं स्वात्मसंवित्त्यै निरपेक्षतः ।। ४५२ ।। </div>
							<div class="verse">यत्राज्ञातात्मतत्त्वात्माऽविद्यासंवीतशेमुषिः ।।<br />तत्र मिथ्याग्रहग्रस्तो द्रष्ट्टदृश्यादिभेदधीः ।। ४५३ ।। </div>
							<div class="verse">यत्राज्ञातात्मयाथात्म्यस्तत्तमोपिहितेक्षणः ।।<br />तत्राविद्यन्थबुद्ध्यादिगुणभूतात्मविन्नरः ।। ४५४ ।। </div>
							<div class="verse">अविद्यामात्रशेषत्वं जगतः प्रागवादिपम् ।।<br />नर्तेऽविद्यां कार्यमिदं हीति हेतावतः पदम् ।। ४५५ ।। </div>
							<div class="verse">सतोऽभिव्यञ्जकं मानं स्वभावोऽयं मितेर्भवेत् ।। <br />अविद्यायाः स्वाभावोऽयं यदसत्करणं मृषा ।। ४५६ ।। </div>
							<div class="verse">उक्तहेत्वर्थदीप्येतद्धीति तस्य निपाततः ।। <br />द्वीतं द्विधेतमेकं सत्तद्भावो द्वैतमुच्यते ।। ४५७ ।। </div>
							<div class="verse">उपमार्थ इवेत्येतद्भवतीति क्रियापदम् ।।<br />तत्रैवाविद्यावस्थायां संज्ञेयं युज्यते मृषा ।। ४५८ ।। </div>
							<div class="verse">ननु द्वैतमिवेत्येतदुपमानं कथं भवेत् ।।<br />द्वैतं वस्तु न चेदस्ति सर्वस्यैकात्म्यमात्रतः ।। ४५९ ।। </div>
							<div class="verse">नैष दोषो यतो दृष्ट एकस्मिन्नपि वस्तुनि ।।<br />उपमेयोपमाभावो दिग्धीरिव विहायसि ।। ४६० ।।</div>
							<div class="verse">रामरावणयोर्युद्धं रामरावणयोरिव ।।<br />यथा प्रसिद्धो जगति तथैवेहापि गम्यताम् ।। ४६१ ।। </div>
							<div class="verse">अद्वैतात्परमार्थाद्वा मायाद्वैतमपीष्यते ।।<br />तेनोपमार्थसंसिद्धेर्यथा स्वप्नेन्द्रजालयोः ।। ४६२ ।। </div>
							<div class="verse">मिथ्येव भाति सत्योऽपीत्यपि लोकेऽभिधीयते ।।<br />मिथ्याभावो न नास्तीति वक्तुं कश्चिदपि क्षमः ।। ४६३ ।। </div>
							<div class="verse">समस्तव्यस्ततारूपं यो वक्तीहाऽऽत्मनः श्रुतेः ।।<br />तत्पक्षस्य निषेधोऽयं यत्र हीत्यादिनोच्यते ।। ४६४ ।। </div>
							<div class="verse">तस्यामविद्यावस्थायां स्वप्नावस्थां गतो यथा ।।<br />घ्रातेतरः सन्नितरं गन्धं घ्राणेन जिघ्रति ।। ४६५ ।। </div>
							<div class="verse">घ्रातृघ्रेयाभिसंबन्धाद्ध्राणाद्याहृतिरिष्यते ।। <br />जिघ्रतीत्यपि निर्देशः क्रियातत्फलयोर्भवेत् ।। ४६६ ।। </div>
							<div class="verse">उत्तरेष्वपि वाक्येषु योजनेयं यथोदिता ।।<br />प्रत्यगज्ञानमात्रोत्यं ग्राहकाद्यत्र भण्यते ।। ४६७ ।। </div>
							<div class="verse">क्रियाकारकसंज्ञाया विषयोऽयं समीरितः ।।<br />अतोऽविद्यासमुच्छित्तावियं संज्ञा निवर्तते ।। ४६८ ।। </div>
							<div class="verse">विज्ञानघन इत्युक्तेर्विषयोऽयमथोच्ये ।।<br />यत्र वा इति वाक्येन ध्वस्ताविद्ये विपश्चिति ।। ४६९ ।। </div>
							<div class="verse">यत्र त्वस्याऽऽत्मनोऽज्ञस्य शास्राचार्यप्रसादतः ।। ४७० ।।<br />प्रत्यग्यायात्म्यविज्ञानभास्वद्भास्करदीघिति -<br/>संप्लुष्टनिखिलाविद्ये तत्र कः केन किं वद ।।<br />जिघ्रेदैकात्म्यमात्रेण सर्वस्यास्याऽऽत्ममात्रतः ।। ४७१ ।। </div>
							<div class="verse">षष्ठगोचरवत्सर्वं कार्यकारणवज्जगत् ।।<br />ध्वस्तात्मान्ध्यस्य विदुषः सम्यग्ज्ञानोदये भवेत् ।। ४७२ ।। </div>
							<div class="verse">अव्यावृत्ताननुगतमतिहेतु सदैकलम् ।।<br />विज्ञानघनमानन्दमैकात्म्यं व्यवतिष्ठते ।। ४७३ ।। </div>
							<div class="verse">ग्राहकादिविभागोऽत्र नास्ति तद्धेत्वसंभवात् ।।<br />चिन्मात्रस्य स्वतः सिद्धेर्विज्ञानघनगीरतः ।। ४७४ ।। </div>
							<div class="verse">आत्माविद्यामनाश्रित्य कारकत्वं न लभ्यते ।।<br />कारकं चानपाश्रित्य न क्रियेह प्रसिध्यति ।। ४७५ ।। </div>
							<div class="verse">अन्तरेण क्रियां तद्वत्पलं नैव प्रसिध्यति ।।<br />कारकाद्यात्मना सेयमविधैव प्रकाशते ।। ४७६ ।। </div>
							<div class="verse">यत एवमतोऽविद्यासमुच्छित्ताविदं जगत् ।।<br />व्याकृताव्याकृतं कृत्स्नमात्मतामेति बोधतः ।। ४७७ ।।</div>
							<div class="verse">भूयोऽपि लभते संज्ञां लीनं सत्कारणात्मनि ।।<br />जगदेतद्यथा तद्वन्नाविद्याविलये भवेत् ।। ४७८ ।। </div>
							<div class="verse">ज्ञानोत्पत्तौ न संज्ञाऽस्तीत्यास्तां तावदिहाऽऽत्मनः ।।<br />अपि सत्यामविद्यायां न संज्ञाऽस्त्यात्मनीदृशी ।। ४७९ ।। </div>
							<div class="verse">ग्राहकादि जगत्सर्वं येन कूटस्थसाक्षिणा ।।<br />लोकः सर्वो विजानाति जानीयात्केन तं वद ।। ४८० ।। </div>
							<div class="verse">अचेतने जगत्यस्मिन्साक्ष्येवैकोऽत्र चेतनः ।।<br />ग्राहकादिर्न तत्रापि साक्षिसिद्धावपेक्ष्यते ।। ४८१ ।। </div>
							<div class="verse">संज्ञेयं किमु विध्वस्तसंसारानर्थकारणे ।।<br />उदितैकात्म्ययाथात्म्यसम्यग्ज्ञानदिवाकरे ।। ४८२ ।। </div>
							<div class="verse">वोद्धारमपि चापेक्ष्य न संज्ञा प्रत्यगात्मनि ।।<br />वोद्धृतज्ज्ञानविपयैर्न बोद्धा गृह्यते यतः ।। ४८३ ।। </div>
							<div class="verse">अविचारितसंसिद्धिः प्रमात्रादिस्वलक्षणा ।।<br />संज्ञेयं प्रथते मोहान्नत्वसौ वस्तुनिश्चितौ ।। ४८४ ।। </div>
							<div class="verse">यत एवमतः सिद्धं दर्शनं प्रत्यगात्मनः ।।<br />श्रुत्यादिसाधनं साक्षात्सर्वमात्मेत्युदीरितम् ।। ४८५ ।।</div>
							<div class="authorline">इति श्रीबृहदारण्यकोपनिषद्भाष्यवार्तिके द्वितीयाध्यायस्य चतुर्थं ब्राह्मणम् </div>
					</div>
		<hr>
					<div class="section" type="brahmana" id="BRVS_C02_S05">
						<div class="sname">॥ पञ्चमं ब्राह्मणम्  ॥</div>
							<div class="verse">नमोऽसाधारणज्ञातृज्ञानज्ञेयात्मबोधिने ।।<br />जग्धाशेषमहाविद्यातज्जानर्थाय विष्णवे ।। १ ।। </div>
							<div class="verse">प्रत्यग्ध्वान्तसमुच्छेदि ज्ञानमैकात्म्यनिष्ठितम् ।।<br />संन्याससाधनं प्रोक्तममृतत्वैकसाधनम् ।। २ ।। </div>
							<div class="verse">हेतवोऽपि च तत्सिद्धौ श्रवणादिपुरःसराः ।।<br />उक्ता यथावत्तत्रैव श्रोतव्यः श्रुतिवाक्यतः ।। ३ ।।</div>
							<div class="verse">मन्तव्यो हेतुभिः सूक्ष्मैरुक्तदृष्टान्तबोधितैः ।।<br />चित्सामान्यचिदुत्पत्तिचिदेकप्रलयात्मभिः ।। ४ ।। </div>
							<div class="verse">आशङ्क्य हेत्वसिद्धत्वं मधुब्राह्मणमुच्यते ।।<br />कुतोऽसिद्धत्वमिति चेच्छुणु तद्गदतो मम ।। ५ ।। </div>
							<div class="verse">निःसामान्यविशेषत्वाच्चित्सामान्यं कथं भवेत् ।।<br />चिदुत्पत्तिलयासिद्धिः सांख्यादीन्प्रति वादिनः ।। ६ ।। </div>
							<div class="verse">ऐकात्म्यवस्तुतात्पर्यं हेत्वादिच्छद्मनोच्यते ।। <br />वेदे यतो न हेत्वादि लोकवत्स्याद्विवक्षितम् ।। ७ ।। </div>
							<div class="verse">चित्तत्त्वं सदविद्यावत्कारणत्वं निगच्छति ।।<br />चित्सामान्याद्यतः सिद्धं प्रागप्येतत्प्रसाधितम् ।। ८ ।। </div>
							<div class="verse">अभ्युपेत्याप्यसिद्धत्वं तत्सिद्धत्वाभिधित्सया ।।<br />मधुब्राह्मणमारब्धमियमित्याद्यथोत्तरम् ।। ९ ।। </div>
							<div class="verse">प्रतिदेहं लयोत्पत्तिश्रुतेर्ह्यात्मनि शङ्क्यते ।।<br />भेदोऽतस्तन्निवृत्त्यर्थं मधुत्वेनैकतोच्यते ।। १० ।। </div>
							<div class="verse">उपकार्योपकारित्वभिन्नं यज्जगदीक्ष्यते ।। <br />उपकार्योपकारित्वात्तत्स्यादेकात्मतत्त्वकम् ।। ११ ।। </div>
							<div class="verse">प्रतिज्ञायाथवैकात्म्यं हेतूनुक्त्वोक्तसिद्धये ।।<br />निगमायोत्तरो ग्रन्थः प्रतिज्ञाया विवक्षितः ।। १२ ।। </div>
							<div class="verse">प्रतिज्ञातार्थसिद्ध्यर्थं हेतूनुक्त्वा पृथग्विधान् ।। <br />हेतोर्निगमनं पश्चात्क्रियतेऽथोत्तरोक्तिभिः ।। १३ ।। </div>
							<div class="verse">निदिध्यासनसिद्ध्यर्थं केचिद्व्याचक्षते परम् ।।<br />मधुब्राह्मणमेतत्तु न युक्तं प्रतिभाति नः ।। १४ ।। </div>
							<div class="verse">श्रुत आगमतो योऽर्थस्तर्केणापि समर्थितः ।।<br />स एवार्थस्तु निष्णातो निदिध्यासनमुच्यते ।। १५ ।। </div>
							<div class="verse">शास्राचार्यानुभवनैर्हेतुभिश्च समर्थितः ।।<br />ईदृगैकात्म्यसंबोधो निदिध्यासनमुच्यते ।। १६ ।। </div>
							<div class="verse">निदिध्यासनसिद्ध्यर्थो यत्नोऽतोऽयमनर्थकः ।।<br />प्रत्यग्याथात्म्यसंबोधमात्रत्वादेव हेतुतः ।। १७ ।।</div>
							<div class="verse">क्रियाफलोपभोगार्थं सर्वैरेव स्वकर्मभिः ।।<br />जन्तुभिः पृथिवी सृष्टा मधु तेषां ततो मही ।। १८ ।। </div>
							<div class="verse">पृथिव्याऽप्यात्मभोगार्थं सृष्टाः सर्वेऽपि जन्तवः ।।<br />पृथिव्या अपि कार्यत्वान्मधु तेऽपि भवन्त्यतः ।। १९ ।। </div>
							<div class="verse">पार्थिवानि शरीराणि सर्वेषां देहिनां यतः ।।<br />पृथिव्या तानि सृष्टानि पृथिव्यन्वयदर्शनात् ।। २० ।। </div>
							<div class="verse">भूतानां च पृथिव्याश्च मिथःकार्यत्वहेतुतः ।।<br />योग्यभोकृत्वसंवन्धस्तस्मात्सिद्धः परस्परम् ।। २१ ।। </div>
							<div class="verse">भोग्यता प्रथमान्तेन पृथिव्यादेरिहोच्यते ।।<br />कर्तृता भोक्तृता चैषां षष्ठ्यन्तेनाभिधीयते ।। २२ ।। </div>
							<div class="verse">अचेतनांशप्राधान्यात्कार्यकारणतोच्यते ।।<br />भोक्तृभोग्याभिसंबन्धश्चेतनाचेतनात्मनोः ।। २३ ।। </div>
							<div class="verse">सर्वेषामपि भूतानां कार्यकारणसंगतेः ।।<br />सर्वभूतात्मकत्वं स्याद्यथा सर्वात्मनस्तथा ।। २४ ।। </div>
							<div class="verse">संहृत्य स्थूलमाधारं भूतानां च क्षितेस्तथा ।।<br />तदाधेयोपसंहृत्यै यश्चायमिति शब्द्यते ।। २५ ।। </div>
							<div class="verse">अस्यां पृथिव्यां यश्चासौ भास्वद्विज्ञानविग्रहः ।।<br />अमृतो नित्य एवातो न नाशी स्थूलदेहवत् ।। २६ ।। </div>
							<div class="verse">स चापि मधु सर्वेषां भूतानां तानि तस्य च ।।<br />मधु सर्वाणि भूतानि यथा पूर्वमवादिषम् ।। २७ ।। </div>
							<div class="verse">सहाध्यात्माधिदैवं हि साधिभूतमिदं जगत् ।। <br />एकैकस्याऽऽत्मनः कृत्स्नं भोग्यत्वेनावतिष्ठते ।। २८ ।। </div>
							<div class="verse">सर्वः सर्वस्य कार्यं स्यात्सर्वः सर्वस्य भोजकः ।। <br />एवं सति भवेत्सिद्धं यथा पूर्वं प्रपञ्चितम् ।। २९ ।।</div>
							<div class="verse">अध्यात्मं यश्च शारीरः पार्थिवांशसमाश्रयः ।। <br />स चापि मधु सर्वेषां सर्वभूतानि तस्य च ।। ३० ।। </div>
							<div class="verse">कार्यकारणरूपेण भोज्यभोक्तृतयोदितम् ।। <br />चतुष्टयं पृथिव्यादि तस्य तत्त्वमथोच्यते ।। ३१ ।। </div>
							<div class="verse">चतुष्टयविभागेन स्वार्थोऽप्यात्मा विभज्यते ।।<br />अविभागोऽपि तादर्थ्याद्भोक्ताऽतः सोऽत्र गृह्यते ।। ३२ ।। </div>
							<div class="verse">प्रत्यक्तया यः प्रथते चतुष्टयविलक्षणः ।।<br />प्रात्यक्ष्यात्सोऽयमित्येवं प्रत्यक्साक्ष्यभिधीयते ।। ३३ ।। </div>
							<div class="verse">अयमेव स इत्युक्त्वा सामानाधिकरण्यतः ।।<br />प्रत्यङ्भात्रैकयाथात्म्यं चतुर्धोक्तस्य बोध्यते ।। ३४ ।। </div>
							<div class="verse">पृथिव्यादिषु यः पूर्वं व्याख्यातोऽन्तरबाह्यतः ।।<br />आत्मैव स इति ज्ञेयस्तदबोधप्रसूतितः ।। ३५ ।।</div>
							<div class="verse">अयमित्यस्य शेषः स्याद्योयऽयमित्यादिकः परः ।।<br />एवेत्यवधृतोवेतत्संसर्गप्रतिषेधकृत् ।। ३६ ।। </div>
							<div class="verse">तत्त्वं चतुष्टयस्यास्य प्रत्यगात्मैव केवलः ।।<br />अव्यावृत्ताननुगतध्वस्ताविद्यातदुद्भवः ।। ३७ ।। </div>
							<div class="verse">प्रकृतात्माभिधानं वा स इत्येतत्पदं भवेत् ।।<br />अयमित्युच्यते साक्षात्संनिकर्षाच्चतुष्टयम् ।। ३८ ।। </div>
							<div class="verse">स एवायमिति ज्ञेयो यो द्रष्टव्यतयोदितः ।।<br />यच्चामृतं स्वभार्यायै याज्ञवल्क्येन भाषितम् ।। ३९ ।। </div>
							<div class="verse">ब्रह्येति ध्वस्तसंभेदं यन्नेतीति पुरोदितम् ।।<br />सर्वं समभवत्कृस्नं यद्याथात्म्यावबोधतः ।। ४० ।।</div>
							<div class="verse">पृथिवीं पार्थिवं चांशं शरीरं साधिदैवतम् ।।<br />जानीयात्सर्वमात्मेति नेति नेत्युपलक्षणम् ।। ४१ ।। </div>
							<div class="verse">उत्तरेष्वपि वाक्येषु यथोक्तेनैव वर्त्मना ।।<br />इममेव तु वाक्यार्थं व्याचक्षीताविचारयन् ।। ४२ ।। </div>
							<div class="verse">पृथिव्यादीनि भूतानि तदंशाश्च समीरिताः ।।<br />हिरण्यगर्भलिङ्गांशास्तथा पूर्वोक्तमूर्तयः ।। ४३ ।। </div>
							<div class="verse">यथोक्ता येन सर्वेऽपि प्रयुक्ताः स्वात्मकर्मभिः ।।<br />उपकुर्वन्ति नः सर्वान्त धर्म इति संज्ञितः ।। ४४ ।। </div>
							<div class="verse">तस्य कार्यं द्विधेहोक्तं सामान्यात्मविशेषतः ।।<br />पृथिव्यादीह सामान्यं विशेषः पिण्डमात्रकम् ।। ४५ ।। </div>
							<div class="verse">तत्कार्यस्येह प्रात्यक्ष्यात्तदभेदोपचारतः ।।<br />प्रत्यक्षवदयं धर्मस्तस्मादेवाभिधीयते ।। ४६ ।।</div>
							<div class="verse">साधारणः पृथिव्यादिकारी धर्मोऽभिधीयते ।।<br />यश्चायामिति वाक्येन तथाऽसाधारणाभिधा ।। ४७ ।।</div>
							<div class="verse">यश्चायमध्यात्ममिति योऽयं सद्देहकृन्मतः ।।<br />साधारणविशेषात्मा यदपूर्वं तदुच्यते ।। ४८ ।।  </div>
							<div class="verse">प्राजापत्यमपूर्वं यत्सर्वभूतप्रयोजकम् ।।<br />अध्यात्मं पिण्डकृद्यच्च सोऽयं धर्माभिधोदितः ।। ४९ ।। </div>
							<div class="verse">तथैवाऽऽचाररूपेण प्रत्यक्षेण यदीक्ष्यते ।।<br />स एव  धर्मः सत्यं स्याद्यद्व्यवस्थाप्रयोजकम् ।। ५० ।। </div>
							<div class="verse">साधारणविशेषाभ्यां धर्मवत्तदपि द्विधा ।।<br />साधारणविशेषार्थव्यवस्थाकारणत्वतः ।। ५१ ।। </div>
							<div class="verse">धर्मसत्यप्रयुक्तोऽयं लिङ्गपिण्डस्वलक्षणः ।।<br />विराड्ढिरण्यगर्भश्च सर्वजातिसमन्वितः ।। ५२ ।। </div>
							<div class="verse">मनुष्यजाचेर्ग्रहणं सर्वजात्युपलक्षणम् ।।<br />इदं मानुषमित्येवं व्याख्या तस्यास्तु पूर्ववत् ।। ५३ ।। </div>
							<div class="verse">पृथिवी शारीर इत्येवं खण्डशो यः पुरोदितः ।।<br />विराड्ढिरण्यगर्भश्चेत्ययमात्मेति तद्वचः ।। ५४ ।। </div>
							<div class="verse">हिरण्यगर्भभेदानां भूतानां च पृथक्पृथक् ।। <br />उक्तं मधुत्वं येनातस्तत्सामस्त्यमथोच्यते ।। ५५ ।। </div>
							<div class="verse">अयमात्मेति निर्देशो विराजः प्रथमो मतः ।।<br />सप्तम्यन्तेन तत्प्रत्यङ्लिङ्गात्माऽतोऽभिधीयते ।। ५६ ।।</div>
							<div class="verse">कार्यात्मा कारणात्मा च यदर्थौ भवतः सदा ।।<br />यश्चायमात्मेत्यत्रोक्तो विज्ञानात्मेति यं विदुः ।। ५७ ।। </div>
							<div class="verse">यस्मिन्नात्मनि विध्वस्तव्याकृताव्याकृतात्मके ।।<br />खिल्यदृष्टान्तवचसा विज्ञानात्मा प्रवेशितः ।। ५८ ।। </div>
							<div class="verse">ब्रह्मविद्याहतध्वान्ते तस्मिन्व्रह्मणि निष्ठिते ।।<br />तमस्तदुत्थकार्याणामत्यन्तासंभवादतः ।। ५९ ।। </div>
							<div class="verse">योऽसावविद्यया देही संसारीवाप्यभूत्पुरा ।।<br />सोऽयं साक्षात्परं ब्रह्म विद्यया वर्ततेऽधुना ।। ६० ।। </div>
							<div class="verse">ध्वस्ताज्ञानतदुत्थोत्यं संविन्मात्रसतत्त्वकः ।।<br />अनन्तापार आत्मैव स्वमहिम्नि व्यवस्थितः ।। ६१ ।।</div>
							<div class="verse">अपूर्वानपरामध्यप्रत्यग्याथात्म्यवित्तये ।।<br />स वा इत्यादिको ग्रन्थः सदृष्टान्तोऽभिधीयते ।। ६२ ।। </div>
							<div class="verse">ब्रह्मास्मीतिपरिज्ञानध्वस्तध्वान्तत्वकारणात् ।।<br />राजेति राजनाद्भास्वदविलुप्तात्मदर्शनात् ।। ६३ ।। </div>
							<div class="verse">तथाऽधिपतिशब्देन स्वातन्त्र्यमभिधीयते ।।<br />स्वार्थः प्रत्यक्तदर्थत्वात्सहेतोर्जगदात्मनः ।। ६४ ।। </div>
							<div class="verse">प्रत्यग्विज्ञप्तिमात्रेण समाप्तिं जगदात्मनः ।।<br />आविश्चिकीर्षुः साक्षान्नस्तद्यथेति परा श्रुतिः ।। ६५ ।। </div>
							<div class="verse">चक्रनाभौ यथा प्रोताश्चक्रनेमौ च बाह्यतः ।।<br />अराः प्राणादयस्तद्वदोताः प्रोताः परात्मनि ।। ६६ ।। </div>
							<div class="verse">व्याचक्षतेऽन्यथैवेम् दृष्टान्तं केचिदात्मनः ।। <br />समस्तादिप्रतिज्ञार्थसिद्धये ब्रह्मवादिनः ।। ६७ ।। </div>
							<div class="verse">एकीकृत्य स्वमात्मानमक्षरे परमात्मनि ।।<br />चक्रनाभिवदात्मानं कल्पयित्वा विचक्षणः ।। ६८ ।। </div>
							<div class="verse">शरीरं नेमिवच्चैतद्देवताद्यरवज्जगत् ।।<br />कल्पयित्वा निदिध्यासेत्तद्भावाविष्टधीः सदा ।। ६९ ।। </div>
							<div class="verse">अनेन ध्यानमार्गेण ध्यायमानस्य सर्वदा ।।<br />तप्तलोहवदेकत्वं भवत्यावृत्तिदुर्लभम् ।। ७० ।। </div>
							<div class="verse">एतामवस्थामापन्नो ध्यातृत्वाद्विनिवर्तते ।।<br />अविद्यातिमिरान्धानां ध्येयत्वमधिगच्छति ।। ७१ ।। </div>
							<div class="verse">निश्चित्याशचिन्त्यमेतद्यो योगिनां निलयं परम् ।।<br />यं प्राप्य न निवर्तन्ते निर्वाणं परमं गताः ।। ७२ ।। </div>
							<div class="verse">प्रत्येकं प्राणिनां ह्येतद्ब्रह्मचक्रमवस्थितम् ।।<br />असंवोधात्तु तैः सर्वैः प्राणिभिर्नानुभूयते ।। ७३ ।। </div>
							<div class="verse">वैश्वानरवरात्केचिदेवं व्याचक्षते स्फुटम् ।।<br />अक्षरानन्वयात्त्याज्या व्याख्येयं साध्वपीदृशी ।। ७४ ।। </div>
							<div class="verse">सामर्थ्यादपि संप्राप्तो न चेदक्षरपूर्वकः ।।<br />तादृङ्नोपास्य एवेति प्राहुरागमवेदिनः ।। ७५ ।। </div>
							<div class="verse">प्रमाणवन्त्यदृष्टानि कल्प्यानि सुबहून्यपि ।।<br />अदृष्टशतभागोऽपि न कल्प्यो निप्प्रमाणकः ।। ७६ ।। </div>
							<div class="verse">यथोक्तचक्रविन्यासो न श्रुतोऽक्षरपूर्वकः ।।<br />न चाप्युपासनपदं कृत्स्नेऽपि ब्राह्मणे श्रुतम् ।। ७७ ।। </div>
							<div class="verse">नाभिनेमिद्वयस्थाने दृष्टान्तत्वेन संमते ।।<br />दार्ष्टान्तिकोक्तावात्मैव यतः साक्षादिह श्रुतः ।। ७८ ।। </div>
							<div class="verse">समर्पितत्वं प्राणादेः श्रूयते प्रत्यगात्मनि ।।<br />भूतेषु देवतादेस्तदश्रुतं गृह्यते कथम् ।। ७९ ।। </div>
							<div class="verse">बहिरन्तर्विभागोऽस्य कार्यकारणता तथा ।।<br />तदेतदिति वाक्येन प्रतीचोऽत्रैव वार्यते ।। ८० ।। </div>
							<div class="verse">अथ योऽन्यामिति तथा भेददृष्टिनिराकृतेः ।।<br />उपास्योपासनविधिर्न सम्यगिति मे मतिः ।। ८१ ।। </div>
							<div class="verse">अज्ञानमात्रव्यवधेर्व्रह्मैकात्म्यफलस्य च ।।<br />ब्रह्मविद्यातिरेकेण तत्प्राप्तौ नापरा क्रिया ।। ८२ ।। </div>
							<div class="verse">यद्वाचाऽनभ्युदितं मनुते मनसा न यत् ।।<br />तदेव ब्रह्म विद्धि त्वं न त्विदं यदुपासते ।। ८३ ।। </div>
							<div class="verse">उपासिक्रियया व्याप्तिरब्रह्मत्वस्य लक्षणम् ।।<br />श्रुत्याऽकारि यतस्तादृक्कथं ब्रह्मेत्युपास्यते ।। ८४ ।। </div>
							<div class="verse">दृश्यते त्वग्यया बुद्ध्या मनसैवेति यद्वचः ।।<br />तदात्मविद्याविध्यर्थं नोपासनविधायकम् ।। ८५ ।। </div>
							<div class="verse">रजस्तमोनुविद्धेन यतो न ब्रह्म राम्यते ।।<br />शुद्धचेतस्तया तस्माद्विद्याद्ब्रह्मान्तरात्मनि ।। ८६ ।। </div>
							<div class="verse">यद्वाऽनात्माभिसंबन्धात्पूर्वमैकात्म्यनिष्ठिता ।।<br />सर्वप्राणभृतां बुद्धिरित्यर्थो वचसो भवेत् ।। ८७ ।। </div>
							<div class="verse">एषोऽर्थो वचसस्तस्य न तूपासाविघिर्भवेत् ।।<br />प्रध्वस्तभेद ऐकात्म्ये नोपासनविधिर्यतः ।। ८८ ।। </div>
							<div class="verse">चक्रक्लृप्तिरतोऽसाध्वी श्रुत्यादिमितिबाह्यतः ।।<br />तदेतदितिवाक्यार्थो ग्राह्योऽतः संभवान्मितेः ।। ८९ ।। </div>
							<div class="verse">तदाहुरिति वाक्येन ब्रह्मविद्याप्रयोजनम् ।।<br />साक्षेपं प्रागुपन्यस्तं तस्यायं निर्णयः कृतः ।। ९० ।।  </div>
							<div class="verse">आत्मेत्येवेति सूत्रस्य व्याख्येयं सम्यगात्मनः ।।<br />पञ्चभिर्ब्रह्मणैः श्रुत्याऽकारि कृत्स्नात्मबुद्धये ।। ९१ ।। </div>
							<div class="verse">समाप्ता ब्रह्मविद्येयं कैवल्यावाप्तयेऽखिला ।। <br />यामवोचत्स्वभार्यायै याज्ञवल्क्योऽतिविस्तरात् ।। ९२ ।। </div>
							<div class="verse">यथोक्तब्रह्मविद्याया इत आरभ्य भण्यते ।।<br />आख्यायिकेयं स्तुत्यर्था प्रवृत्त्यङ्गतया परा ।। ९३ ।। </div>
							<div class="verse">आख्यायिकार्थं मन्त्राभ्यां व्याचष्टे श्रुतिरादरात् ।।<br />श्रुतिमन्त्रस्तुतो ह्यर्थ आदेय्वं निगच्छति ।। ९४ ।। </div>
							<div class="verse">अवाप्तपुरुषार्थोऽपि यामरक्षच्छचीपतिः ।।<br />प्रत्यग्विद्यैव तेन स्यादुदारफलसाधनम् ।। ९५ ।। </div>
							<div class="verse">महता च यतोऽश्विभ्यामायासेनार्जिता पुरा ।।<br />ब्रह्मविद्या ततो नास्य मुक्तौ स्यात्साधनं परम् ।। ९६ ।। </div>
							<div class="verse">निःशेषपुरुषार्थानां कैवल्योत्तमता यथा ।। <br />साधनानामपि तथा तद्विद्योत्तमसाधनम् ।। ९७ ।।</div>
							<div class="verse">अश्व्याथर्वणयोर्वृत्तं ब्रह्मविद्याप्तिकारणात् ।।<br />यत्प्रागाविष्कृतिस्तस्य मन्नाभ्यां क्रियतेऽञ्जसा ।। ९८ ।। </div>
							<div class="verse">अश्विम्यां प्रार्थितोऽथर्वा मधुविद्यामिमां किल ।।<br />तावथर्वाऽब्रवीदिन्द्रश्छिन्द्यान्मे ब्रुवतः शिरः ।। ९९ ।।</div>
							<div class="verse">अतो भयादिमां विद्यां युवाभ्यां न ब्रवीम्यहम् ।।<br />तमूचतुः पुरैवाऽऽवामिन्द्रच्छेदनतः शिरः ।। १०० ।। </div>
							<div class="verse">छित्त्वा तवाश्व्यं संधाय शिरः श्रोष्यावहे ततः ।।<br />ब्रूह्यतोऽश्व्येन शिरसा मधुविद्यां विमुक्तये ।। १०१ ।। </div>
							<div class="verse">एवमस्त्वित्यनुज्ञाते छित्वा तस्याथ तच्छिरः ।।<br />समधत्तां शिरोऽश्वस्य तेन विद्यामुवाच सः ।। १०२ ।।</div>
							<div class="verse">पुनश्छिन्नेऽथ शिरसि तेनेन्द्रेणाश्विनावपि ।।<br />समधत्तां शिरस्तस्य विद्यां स्वशिरसाऽथ सः ।। १०३ ।। </div>
							<div class="verse">शेषामवोचदश्विभ्यामृतायन्नात्मनो वचः ।।<br />यत एवमतस्तस्मात्सत्यं रक्ष्यं प्रयत्नतः ।। १०४ ।। </div>
							<div class="verse">इदं वै तन्मधु प्रोक्तं यत्तत्प्रकरणान्तरे ।।<br />दध्यङ् ह वा आभ्यामिति श्रूयते ब्राह्मणोक्तितः ।। १०५ ।। </div>
							<div class="verse">मधुव्राह्मणमेतत्तद्यत्प्रागुक्तमभूत्स्फुटम् ।।<br />दध्यङ्ङाथर्वणोऽश्विभ्यां यदुाचाऽऽत्मवोधनम् ।। १०६ ।। </div>
							<div class="verse">अश्व्याथर्वणयोरेतत्कर्म पश्यन्नृचाऽव्रवीत् ।।<br />ऋपिरार्षेयदृष्ट्यैव तदेतदभिधीयते ।। १०७ ।। </div>
							<div class="verse">आविप्करोमि तत्कर्म युवयोरद्य हे नरौ ।।<br />लाभाय सनये क्रूरे चक्रथुर्यद्रहस्यगौ ।। १०८ ।।</div>
							<div class="verse">वृष्टेरागमनं यद्वत्स्तनयित्नुः प्रवोधयेत् ।।<br />रहस्यं युवयोः कर्म तद्वदाविप्करोम्यहम् ।। १०९ ।।</div>
							<div class="verse">अश्वस्य शिरसा वां यदवोचन्मध्वसावृषिः ।।<br />दधीचोऽशव्यं शिरश्छित्वा निकृत्यास्य शिरोऽश्विनौ ।। ११० ।। </div>
							<div class="verse">संधत्तां सोऽश्वशिरसा युवाभ्यां मध्वथाव्रवीत् ।।<br />ऋतायन्सत्यमात्मानं कर्तुमिच्छन्नसावृषिः ।। १११ ।। </div>
							<div class="verse">प्राणसंशयमापन्नस्तस्माच्चैवावसीयते ।।<br />आत्मनो मरणेनापि सत्यं रक्ष्यं प्रयत्नतः ।। ११२ ।। </div>
							<div class="verse">आदित्यविषयं त्वाष्ट्रं मध्ववोचदथर्वणः ।।<br />हे दस्रावपि कक्ष्यं यत्प्रत्यग्याथात्म्यदर्शनम् ।। ११३ ।। </div>
							<div class="verse">उपक्षयकरौ व्याधेर्दस्रौ स्यातामतोऽश्विनौ ।।<br />न केवलं त्वाष्ट्रमेव कक्ष्यमप्यब्रवीन्मधु ।। ११४ ।। </div>
							<div class="verse">प्रवर्ग्याध्यायोरेवं त्वाष्ट्रज्ञानोषसंहृतिम् ।।<br />मन्त्रद्वयेन कृत्वाऽथ कक्ष्यज्ञानोपसंहृतिः ।। ११५ ।।</div>
							<div class="verse">क्रियतेऽध्याययोरेवं मधुकाण्डं समाप्यते ।। <br />श्रुतिमत्रोपदिष्टोऽर्थो यस्मादाद्रियते ततः ।। ११६ ।। </div>
							<div class="verse">पुरश्चक्रे शरीराणि द्विपदः पक्षिमानुषान् ।।<br />चतुष्पदोऽथ पशयः पुरश्चक्रे स्वमायया ।। ११७ ।। </div>
							<div class="verse">पुरो भुक्तशरीरात्स पक्षी लिङ्गमिहोच्यते ।।<br />पुरो नवशरीराणि प्राविशज्जलचन्द्रवत् ।। ११८ ।। </div>
							<div class="verse">कस्मात्पुरुष इति चेत्पुरुषार्थं श्रुतिः स्वयम् ।।<br />स वा इत्यादिनाऽऽचष्टे सर्वैकात्म्याववुद्धये ।। ११९ ।। </div>
							<div class="verse">पुरुषोऽयं भवेदात्मा यतः शेते स पूरुषु ।।<br />सर्वासु तेन लोकेऽस्मिन्युरुषोऽयमितीर्यते ।। १२० ।। </div>
							<div class="verse">परिच्छेदप्रसङ्गश्चेन्मैवं यस्मादिदं जगत् ।।<br />नैनेनानावृतं किंचिन्नाव्याप्तं ह्योततन्तुवत् ।। १२१ ।। </div>
							<div class="verse">नासंवृतं तथा किंचित्प्रोततन्तुवदात्मना ।।<br />पूर्णत्वात्पुरुपः सोऽयं व्रह्मैकं पुरुषस्ततः ।। १२२ ।। </div>
							<div class="verse">यस्मात्परं नापमस्ति किंचि<br />द्यस्मान्नाणीयो न ज्यायोऽस्ति कश्चित् ।।</div>
							<div class="verse">वृक्ष इव स्तब्धो दिवि तिष्ठत्येक-<br />स्तेनेदं पूर्णं पुरुषेण सर्वम् ।। १२३ ।। </div>
							<div class="verse">आवृतं ज्ञप्तिमात्रेण सर्वमात्मीकृतं जगत् ।। <br />संवृतं प्रतिषिद्धं तद्यदनात्मेव लक्ष्यते ।। १२४ ।। </div>
							<div class="verse">तन्नास्ति कारणं कार्यं यन्नानेनाऽऽत्मसात्कृतम् ।।<br />तन्नास्ति कारणं कार्यं यन्नानेनाऽऽत्मना ह्नुतम् ।। १२५ ।। </div>
							<div class="verse">रूपं रूपं प्रति ह्येष प्रतिरूपो बभूव ह ।।<br />देहं देहं प्रविष्टः संस्तद्देहाकारतामगात् ।। १२६ ।। </div>
							<div class="verse">मायाभिः प्रत्यगज्ञानैर्यदि वाऽनृतबुद्धिभिः ।।<br />गम्यते पुरुरूपोऽज्ञैरेकोऽपि जलसूर्यवत् ।। १२७ ।। </div>
							<div class="verse">प्रत्यग्याथात्म्यबोधार्थं रूपं मायामयं विभोः ।। <br />शास्राचार्यादिना नर्ते ज्ञातुं वस्त्विह शक्यते ।। १२८ ।। </div>
							<div class="verse">कुतोऽस्य बहुरूपत्वमिति हेतुरिहोच्यते ।।<br />युक्ता ह्यस्येति वचसा मिथ्याज्ञानैकहेतुतः ।। १२९ ।। </div>
							<div class="verse">स्रजस्तत्त्वापरिज्ञानाद्युक्ता दण्डादयो यथा ।।<br />प्रत्यक्तत्त्वापरिज्ञानादात्मनो हरयस्तथा ।। १३० ।। </div>
							<div class="verse">इन्द्रियाण्येव हरयो हरणाद्विपयान्प्रति ।।<br />दश तानि सहस्राणि शतानि प्राणिभेदतः ।। १३१ ।। </div>
							<div class="verse">नान्यो हेतुरविज्ञानादिन्द्रियादेरिहाऽऽत्मनि ।।<br />यतोऽयमेव हरयो यावत्संख्या तदाश्रया ।। १३२ ।। </div>
							<div class="verse">अयमेवेन्द्रियत्वेन देहत्वेन च कल्पितः ।।<br />तथा शतसहस्रादिसंख्याभेदेन चाप्ययम् ।। १३३ ।। </div>
							<div class="verse">नामरूपक्रियाभेदैर्यथा पूर्वमवादिषम् ।।<br />अयमेव तथाऽरूपः कल्पितोऽविद्ययाऽद्वयः ।। १३४ ।। </div>
							<div class="verse">तदेतत्कल्पित्नं सर्वं सहेतु फलवज्जगत् ।।<br />प्रत्यगात्मात्मकं भास्वत्प्रज्ञानघनतत्त्वकम् ।। १३५ ।। </div>
							<div class="verse">निःशेषोपनिषत्सारस्तदेतदिति सांप्रतम् ।।<br />उक्त्याऽऽविष्क्रियते साक्षात्करविन्यस्तबिल्ववत् ।। १३६ ।। </div>
							<div class="verse">अज्ञातं संशयज्ञातं मिथ्याज्ञातमिदं जगत् ।।<br />तदेतदित्यनूद्यैतत्तत्तत्त्वमवबोध्यते ।। १३७ ।। </div>
							<div class="verse">ब्रह्मेति वास्तवं वृत्तं तावदस्यावबोध्यते ।।<br />ज्ञानात्पुराऽपि ब्रह्मैव नातो ज्ञानफलं भवेत् ।। १३८ ।। </div>
							<div class="verse">अपूर्वमिति कार्यत्वनिषेधायाभिधीयते ।।<br />कारणत्वनिषेधाय तथाऽनपरगीरियम् ।। १३९ ।।</div>
							<div class="verse">अनन्तरमिति तयोरन्ध्रस्य प्रतिषेधनम् ।।<br />कार्यकारणयोर्बाह्यमबाह्यमिति वार्यते ।। १४० ।।</div>
							<div class="verse">सत्ता वाऽनन्तरगिरा ब्रह्मणः प्रतिषिध्यते ।।<br />विशेषोऽबाह्यशब्देन ततो वाक्यार्थरूपकम् ।। १४१ ।। </div>
							<div class="verse">नाऽऽत्मनोऽन्यत्र संभाव्यमपूर्वादि यदीरितम् ।।<br />ब्रह्माऽऽत्मैवेत्यतो वक्ति श्रुतिरैकात्म्यसिद्धये ।। १४२ ।। </div>
							<div class="verse">पारोक्ष्यप्रतिषेधार्थ ब्रह्माऽऽत्मैवेति भण्यते ।।<br />ब्रह्मैवाऽऽत्मेति च तथा संसारित्वनिवृत्तये ।। १४३ ।। </div>
							<div class="verse">भिन्नं ब्रह्मापरिज्ञानात्संसारित्वं तथाऽऽत्मनः ।।<br />तत्त्वज्ञानात्तमोध्वस्तौ नेतीत्यात्माऽवशिष्यते ।। १४४ ।। </div>
							<div class="verse">सर्वोऽनुभव एवायमतः सर्वानुभूः परः ।।<br />कार्त्स्न्यात्सर्वो भवेदेष चिन्मात्रत्वात्तथाऽनुभूः ।। १४५ ।। </div>
							<div class="verse">इतीत्युक्तपरामर्शो वेदाज्ञा चानुशासनम् ।।<br />कर्तव्यमेतद्विज्ञानमिति वेदानुशासनम् ।। १४६ ।। </div>
							<div class="verse">अस्यातिलङ्घने दोषः संसारानर्थसंगतिः ।।<br />कुर्वतश्च महाल्लाँभ आत्मनः कृतकृत्यता ।। १४७ ।। </div>
							<div class="authorline">इति श्रीबृहदारण्यकोपनिषद्भाष्यवार्तिक द्वितीयाध्यायस्य पञ्चमं ब्राह्मणम् </div>
					</div>
		<hr>
					<div class="section" type="brahmana" id="BRVS_C02_S06">
						<div class="sname">॥ षष्ठं ब्राह्मणम् ॥</div>
							<div class="verse">स्तुत्यर्थं ब्रह्मविद्याया ब्रह्मविद्वंश उच्यते ।।<br />जपोऽयं ब्रह्मविज्ञानजन्मने चोद्यते श्रुतौ ।। १ ।। </div>
							<div class="verse">पुंमत्यूहोत्थिताशङ्कानिवृत्त्यर्थं यथोदितम् ।।<br />ब्रह्मज्ञानस्य वा वंशो यत्नाच्छ्रुत्याऽयमुच्यते ।। २ ।। </div>
							<div class="verse">यस्यानुशासनं तस्य स्वयंभोः प्रतिपत्तये ।।<br />पौतिमाष्यादिको ग्रन्थः श्रुत्याऽथ प्रतिषाद्यते ।। ३ ।। </div>
							<div class="verse">अग्रात्प्रभृति वंशोऽयमावेदब्रह्ममूलतः ।।<br />भिन्नहेतुनिषेधार्थं स्वयंभु ब्रह्म शब्द्यते ।। ४ ।। </div>
							<div class="verse">यस्मादपरतन्त्रोऽयं वेदात्मा ब्रह्म भण्यते ।। <br />मनोवाक्कर्मभिस्तस्माद्भकत्या तस्मै नमः सदा ।। ५ ।।</div>
							<div class="authorline">इति श्रीबृहदारण्यकोपनिषद्भाष्यवार्तिका द्वितीयाध्यायस्य षष्ठं ब्राह्मणम् </div>
					</div>
		<hr> 
					<div class="authorline">शतानि दश पञ्चैव श्लोकाः सप्तदशापरे ।। <br />श्लोकसंख्याऽत्र विज्ञेया चतुर्थाध्यायवार्तिके ।।</div>
					<div class="authorline">इति श्रीमत्परमहंसपरिव्राचकाचार्य श्रीसुरेश्वराचार्यविरचिते बृहदारण्यकोपनिषद्भाष्यवार्तिके द्वितीयोऽध्यायः  </div>
				</div>


<!-- div #main-navbar .main-navbar .main-navbar-fixed-top -->

				<div id="main-sidebar" class="main-sidebar main-sidebar-right">
					<div id="main-sidebar-wrapper" class="main-sidebar-wrapper">
						<div class="section">
							<h3> ॥ द्वितीयोऽध्यायः ॥ </h3>
						</div>
			   <hr>
						<nav>
							<ul>
								<li class="close-sb"><a href="#BRVS_C02_S01">॥ प्रथमं ब्राह्मणम्  ॥</a></li>
							   
								<li class="close-sb"><a href="#BRVS_C02_S02">॥ द्वितीयमश्वमेधब्राह्मणम्  ॥</a></li>
					 
								<li class="close-sb"><a href="#BRVS_C02_S03">॥ तृतीयं ब्राह्मणम्  ॥</a></li>
							
								<li class="close-sb"><a href="#BRVS_C02_S04">॥ चतुर्थं ब्राह्मणम्   ॥</a></li>
							 
								<li class="close-sb"><a href="#BRVS_C02_S05">॥ पञ्चमं ब्राह्मणम्  ॥</a></li>
							 
								<li class="close-sb"><a href="#BRVS_C02_S06">॥ षष्ठं ब्राह्मणम् ॥</a></li>
							   
							</ul>
						</nav>
					</div>
				</div>

<!-- #main-sidebar .main-sidebar .main-sidebar-right -->

				<script src="https://ajax.googleapis.com/ajax/libs/jquery/1.11.2/jquery.min.js"></script>
				<script src="https://ajax.googleapis.com/ajax/libs/jqueryui/1.11.4/jquery-ui.min.js"></script>
				<script src="dist/jquery.simpler-sidebar.min.js"></script>
				<div id="main-navbar" class="main-navbar main-navbar-fixed-top">
					<div class="main-navbar-content">
						<div id="toggle-sidebar" class="icon right" title="Sidebar Menu">
							<img alt="menu" src="assets/menu32@64.png" width=24px height="24px">
						</div>
					</div>
				</div>

				<script>
				$(document).ready(function() {
					$('#main-sidebar').simplerSidebar({
						opener: '#toggle-sidebar',
						animation: {
							easing: "easeOutQuint"
						},
						sidebar: {
							closingLinks: '.close-sb'
						}
					});
				});
				</script>


				<a href="#index"><font size="3"> Back to Top </font></a>



			</div>
		</div>

	</span>
</body>
</html>
